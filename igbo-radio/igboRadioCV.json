[
{"text": "Ka ọ gachaara abalịa olenaole nwa amadi ahụ a họpụtara ọhụrụ ịbụ gọvanọ steeti Anambra, bụ Ọkammụta Charles Soludo, nà osote ya, bụ Dọkịta Onyekachukwu Ibezim nwètèchara asambodo ha site n'aka ụlọọrụ ahụ na-ahụ maka nhọpụta ọchịchị, bụ ụlọọrụ 'Independent National Electoral Commission (INEC)'; ọtụtụ ndị mmadụ ka na-ezigara ya ozi ekele banyere ya bụ mmeri dara ụda o nwetere na nhọpụta ọchịchị ahụ.", "author": "Izunna Okafor", "title": "Ọtụtụ Ndị Mmadụ Ezigarala Soludo Ozi Ekele, Ka Ọ Natachara Asambodo", "category": "Ndọrọndọrọ Ọchịchị"},
{"text": "Ọ dị ncheta na n'ịgbaso ihe dị na mpaghara iri asaa na ise nke akwụkwọ iwu na-achị nhọpụta ọchịchị n'ala Nigeria, bụ 'section 75 of the Electoral Act 2010 (as amended)', ụlọọrụ INEC nọrọ ụbọchị Fraịdee izuụka gara aga wee nye Ọkammụta Soludo na osote ya asambodo ahụ n'isi ụlọọrụ ahụ dị n'Awka.", "author": "Izunna Okafor", "title": "Ọtụtụ Ndị Mmadụ Ezigarala Soludo Ozi Ekele, Ka Ọ Natachara Asambodo", "category": "Ndọrọndọrọ Ọchịchị"},
{"text": "N'okwu ya na mmemme inye asambodo ahụ, onye ji ọkwa 'Supervising National Commissioner' maka nhọpụta ọkwa gọvanọ ahụ e mere na steeti Anambra n'ahọ a, bụ Ọkaiwu Festus Okoye kelere ndị Anambra maka nkwụdosiike ha n'ọchịchị onye kwuo uche ya, ya na etu ha siri wee sonyesie ike na mmemme nhọpụta ọchịchị ahụ ma hụkwa na e mere ya n'ụzọ udo.", "author": "Izunna Okafor", "title": "Ọtụtụ Ndị Mmadụ Ezigarala Soludo Ozi Ekele, Ka Ọ Natachara Asambodo", "category": "Ndọrọndọrọ Ọchịchị"},
{"text": "N'okwu ya banyere nhọpụta ahụ, onyeisi ụlọọrụ INEC na steeti Anambra, bụ Dọkịta Nkwachukwu Orji kọwara nhọpụta ahụ dịka nke gara siriri-werere, n'ụzọ udo na n'ụzọ ghe anya oghe, ma kelekwazie Ndị Anambra na ndị otu dị icheiche nyere aka ịhụ na ya bụ nhọpụta ọchịchị gara nke ọma ma gakwa n'ụzọ udo, n'agbànyèghị ihe ọdachi na ihe egwu niile dapụtara na mbido nà oge a na-akwado ya bụ ntụliaka.", "author": "Izunna Okafor", "title": "Ọtụtụ Ndị Mmadụ Ezigarala Soludo Ozi Ekele, Ka Ọ Natachara Asambodo", "category": "Ndọrọndọrọ Ọchịchị"},
{"text": "N'okwu ya oge ọ na-anabata mmeri ahụ, Ọkammụta Soludo, onye ọñụ jupụtara obi, kọwara na ọ bụ ọchịchọobi Chineke na ọ ga-enwete ya bụ mmeri, maka na ọ bụ Chukwu na-eme eze, ọbụladị dịka o kelekwara ụmụafọ steeti Anambra maka ezi ntụkwasịobi ha nwere na ya na n'otu ndọrọndọrọ ọchịchị APGA, wee nye ya nkwado dị ịtụnanya. Dịka ọ na-ekwu na ọ bụ ahọ iri na abụọ gara aga ka ndị Anambra malitere chọba ya ka o jeere ha ozi, bụzị nke Chineke mezịrị ka ọ pụta ihe ugbua, o kwekwazịrị nkwà na ọ gaghị agharịpụ ha, site n'inye aka Chineke na ezi nkwàdo ha.", "author": "Izunna Okafor", "title": "Ọtụtụ Ndị Mmadụ Ezigarala Soludo Ozi Ekele, Ka Ọ Natachara Asambodo", "category": "Ndọrọndọrọ Ọchịchị"},
{"text": "O kelere aka na-achị steeti Anambra, bụ Gọvanọ Willie Obianọ, ndị ndu na ndịisi otu ndọrọndọrọ APGA, ụlọọrụ INEC, ndị Anambra na na ọtụtụ ndị ọzọ nyere aka ime ka nrọ ahụ pụta ìhè, ma kwezie nkwà na ọ gaghị agharịpụ Ndị Anambra.", "author": "Izunna Okafor", "title": "Ọtụtụ Ndị Mmadụ Ezigarala Soludo Ozi Ekele, Ka Ọ Natachara Asambodo", "category": "Ndọrọndọrọ Ọchịchị"},
{"text": "Ka nke ahụ gachara, ọtụtụ ndị mmadụ na ndị otu dị icheiche gara n'ihu na-ezigara ya bụ nwa amadi, bụ Ọkammụta Soludo na onye otu ya ozi ekele maka mmeri ahụ dara ụda ha nwetara ma na-ekwekwa ha nkwà nkwado.", "author": "Izunna Okafor", "title": "Ọtụtụ Ndị Mmadụ Ezigarala Soludo Ozi Ekele, Ka Ọ Natachara Asambodo", "category": "Ndọrọndọrọ Ọchịchị"},
{"text": "Ụfọdụ ndị na otu zigaara ya ozi ekele na nsonso a gụnyèrè ndị òtù ahụ jikọtara ndị eze ọdịnala na mpaghara Agụata ochie, ndị obodo Ụmụọba Anam, otu jikọtara ndị eze ọdịnala n'ime obodo dị icheiche dị n'okpuruọchịchị 'Awka South'.", "author": "Izunna Okafor", "title": "Ọtụtụ Ndị Mmadụ Ezigarala Soludo Ozi Ekele, Ka Ọ Natachara Asambodo", "category": "Ndọrọndọrọ Ọchịchị"},
{"text": "Ọ bụ ihe doro anya na ọ na-abụ chi na-efo, ihe ọjọọ ana-abawayezị.", "author": "Izunna Okafor", "title": "Arụ! E Jidela Ụmụnwaanyị Abụọ Kechiri Ụmụaka Ọhụrụ Ha Zuru Ezu n'Ime Àkpà, Wee Na-Aga Lagos", "category": "Arụrụala"},
{"text": "Ka ọ dị taa, e jidela ụmụnwaanyị abụọ zuru ụmụaka a mụrụ ọhụrụ, kechie ha n'ime àkpà, ma buru ha na-aga Lagos, ebe ha ga-ere ha.", "author": "Izunna Okafor", "title": "Arụ! E Jidela Ụmụnwaanyị Abụọ Kechiri Ụmụaka Ọhụrụ Ha Zuru Ezu n'Ime Àkpà, Wee Na-Aga Lagos", "category": "Arụrụala"},
{"text": "Ndị arụrụala abụọ ahụ obi tara mmiri bụ ndị a nwụchikọrọ site n'aka ndị ọrụ nchekwa na mpaghara njikọ ụzọ Abomege, dị na steeti Ebonyi, oge ha nọ n'ụzọ wee na-aga Lagos ka ha ga ree ụmụaka ahụ.", "author": "Izunna Okafor", "title": "Arụ! E Jidela Ụmụnwaanyị Abụọ Kechiri Ụmụaka Ọhụrụ Ha Zuru Ezu n'Ime Àkpà, Wee Na-Aga Lagos", "category": "Arụrụala"},
{"text": "Ka a gbara ha ajụjụọnụ, ha jikwazịrị ọnụ ha wee sàá asịsà na ọ bụ n'ime obodo ka ha siri zute ụmụaka abụọ ahụ, bụ ụmụejima, ma fọnye ha n'ime àkpà, ka ha ga resi ha otu nwaanyị.", "author": "Izunna Okafor", "title": "Arụ! E Jidela Ụmụnwaanyị Abụọ Kechiri Ụmụaka Ọhụrụ Ha Zuru Ezu n'Ime Àkpà, Wee Na-Aga Lagos", "category": "Arụrụala"},
{"text": "Leelee/kirie onyoonyo abụọ a dị n'edemede a ka i jiri anya gị hụ ma jiri ntị gị nụ ka o siri mee:", "author": "Izunna Okafor", "title": "Arụ! E Jidela Ụmụnwaanyị Abụọ Kechiri Ụmụaka Ọhụrụ Ha Zuru Ezu n'Ime Àkpà, Wee Na-Aga Lagos", "category": "Arụrụala"},
{"text": "Izunna Okafor", "author": "Chidi Igwe", "title": "N'Anambra, Onye Tipà Akụgbuola Onye Ji Ụkwụ Agara Onwe Ya", "category": "Obibi Ndụ"},
{"text": "Anyammiri wàrà na nsonso a na steeti Anambra, dịka ihe mberede okporo ụzọ dapụtara na steeti Anambra ma taa isi otu onye, ọbụladị ugbua ọ fọdụrụ mkpụrụ ụbọchị olenaole ka a gbaa ekeresimeesi.", "author": "Chidi Igwe", "title": "N'Anambra, Onye Tipà Akụgbuola Onye Ji Ụkwụ Agara Onwe Ya", "category": "Obibi Ndụ"},
{"text": "Dịka ozi si n'aka SRC Florence N Edor bụ onye na-ahụ maka mgbasa ozi n'ụlọọrụ FRSC ngalaba steeti Anambra siri kwuo, ya bụ ihe mberede mèrè n'ụzọ awara-awara ahụ siri Onisha gaa Owerri, ma bụrụkwa nke dapụtàrà oge onye na-anya Tipa gbàrà ụzọ aka ekpe, bụ ebe o kwesighị ịgba; o wee jiri ọsọ kụtuo ma kụgbuo otu nwoke mmadụ ji ụkwụ agara onwe ya.", "author": "Chidi Igwe", "title": "N'Anambra, Onye Tipà Akụgbuola Onye Ji Ụkwụ Agara Onwe Ya", "category": "Obibi Ndụ"},
{"text": "Ya bụ nwoke Tipa ahụ kụgburu ka e kwuru na o siri na Keke wee rịtuo ozigbo ahụ, ma lechaa anya n'aka nri (o leghị n'aka ekpe, n'ihi na ọ tụghị anya na ụgbọala ọbụla ga-esi ebe ahụ na-abịa, dịka n'iwu na-achị okporo ụzọ siri dị), ọ chọzie ka o jiri ọsọ gbafèé etiti iro ahụ gaa n'ofè nke ọzọ, nnukwu ụgbọala ahụ wee si ebe ahụ a tụghị anya pụta ozigbo, wee pịachara ya, ma pịagbuo ya ozigbo ozigbo ahụ.", "author": "Chidi Igwe", "title": "N'Anambra, Onye Tipà Akụgbuola Onye Ji Ụkwụ Agara Onwe Ya", "category": "Obibi Ndụ"},
{"text": "Mmadụ atọ ka ya bụ ihe mberede okporo ụzọ metụtara, nke gụnyere nwa amadi ahụ nwụrụ anwụ, bụ onye ndị ọrụ uweojii nọ na mpaghara ebe ahụ bùùrù ozigbo wee gaa n'ụlọ ahụike Toronto dị n'Ọnịsha ahụ, bụ ebe Dọkịta nọrọ lelechaa ya ahụ, wee kwuo na ọ nwụọla; nke bụ ụzụ akwa wee tụọ.", "author": "Chidi Igwe", "title": "N'Anambra, Onye Tipà Akụgbuola Onye Ji Ụkwụ Agara Onwe Ya", "category": "Obibi Ndụ"},
{"text": "N'okwu ya banyere nke ahụ, onyeisi ụlọọrụ FRSC na steeti Anambra, bụ CC Andrew A. Kumapayi kasiri ezinụlọ onye ahụ nwụrụ anwụ obi, ma kpekwa ka Chineke nara mkpụrụ obi ya na ndokwa.", "author": "Chidi Igwe", "title": "N'Anambra, Onye Tipà Akụgbuola Onye Ji Ụkwụ Agara Onwe Ya", "category": "Obibi Ndụ"},
{"text": "Ọ dọrọ ndị na-anya ụgbọala aka na ntị megide mmadụ ịgba ebe o kwesighị ịgba nà ịgba oke ọsọ, ma dọkwa ndị ji ụkwụ aga aka na ntị ka ha na-esi n'elu ebe e mebeere ndị jị ụkwụ, ma kwụsị isi n'etiti okporo ụzọ were agbafè n'ihi na nke ahụ jupụtara n'ọtụtụ ihe ize ndụ dị iche iche, ma na-ewetekwa ọnwụ ike.", "author": "Chidi Igwe", "title": "N'Anambra, Onye Tipà Akụgbuola Onye Ji Ụkwụ Agara Onwe Ya", "category": "Obibi Ndụ"},
{"text": "O mekwara ka a mara na onye ọbụla e nwetara ka ọ dàrà iwu ahụ maọbụ iwu ndị ọzọ na-achị okporo ụzọ ga-abụ onye a ga-anwụchikọ ma nye ya ntaramahụhụ kwesiri ya, maka na ọ na-abụ Ụlaga apịaghị ụtarị, ụmụaka anaghị ama na ọ bụ mmanwụ.", "author": "Chidi Igwe", "title": "N'Anambra, Onye Tipà Akụgbuola Onye Ji Ụkwụ Agara Onwe Ya", "category": "Obibi Ndụ"},
{"text": "Izunna Okafor", "author": "Chidi Igwe", "title": "Òtù 'The Siere Foundation' Achịkọbala Asompi Ịkpọ Ụbọ n'Anambra", "category": "Obibi Ndụ"},
{"text": "Ọ kpọtụrụ akpọtụ ma zụọ azụọ na nsonso a, dịka òtù nnọrọonwe a maara dịka 'The Siere Foundation' chịkọbàra ma hazie mmemme asọmpi onye kacha akpọ ụbọ na steeti Anambra, bụ àgbà nke mbụ ya a na-eme ụdị ihe ahụ n'ime steeti ahụ.", "author": "Chidi Igwe", "title": "Òtù 'The Siere Foundation' Achịkọbala Asompi Ịkpọ Ụbọ n'Anambra", "category": "Obibi Ndụ"},
{"text": "Ya bụ mmemme asọmpi wééré ọnọdụ n'Awka bụ nke a kpọrọ 'Kedụ Ka Ị Si Mara Akpọ Ụbọ? (Nchọgharị Maka Onye Kachasị Mara Akpọ Ụbọ n'Anambra 2020', ma bụrụkwa nke dọtara ọtụtụ ndị e ji okwu ha agba ìzù na ngalaba dị iche iche, tinyéré ọtụtụ ndị na-eme mmadụ obi añụrị, bụ ndị sitekwara ebe dị iche iche wee bịa isònyè na ya bụ mmemme.", "author": "Chidi Igwe", "title": "Òtù 'The Siere Foundation' Achịkọbala Asompi Ịkpọ Ụbọ n'Anambra", "category": "Obibi Ndụ"},
{"text": "N'okwu ya na mmemme ahụ, onye chịkọbàrà ya ma bụrụkwa onyeisi òtù 'The Siere Foundation' bụ Ọkaiwu Anthony Kelechi Agbasiere kwùrù na ebumnobi asọmpi ahụ na mmemme ahụ bụ iji kwàdo ndị ntorobịa, ma chọpụtakwa ọnatarachi zoro ezo ha nwèrè, sikwazie n'ụzọ dị etu ahụ kwàlite ọdịmma ndị ntorobịa na mmepe obodo.", "author": "Chidi Igwe", "title": "Òtù 'The Siere Foundation' Achịkọbala Asompi Ịkpọ Ụbọ n'Anambra", "category": "Obibi Ndụ"},
{"text": "Ọkaiwu Agbasiere, onye bụkwa onye ọrụ obi ebere ma bụrụkwa onye ọrụ ikpe na-ewu èwù na mba ụwà kèlèrè ndị dị iche iche tụnyere ụtụ n'otu ụzọ maọbụ nke ọzọ, iji hụ na ya bụ mmemme gara nke ọma, ma kwezie nkwà na ọ ga na-emezị ya bụ mmemme na asọmpi kwà ahọ ọbụla, ma gbasàwanyekwuo ya, n'ihi ọtụtụ uru dị iche iche mmemme na asọmpi dị etu ahụ na-ewèta na ndụ ndị ntorobịa na na mmepe obodo.", "author": "Chidi Igwe", "title": "Òtù 'The Siere Foundation' Achịkọbala Asompi Ịkpọ Ụbọ n'Anambra", "category": "Obibi Ndụ"},
{"text": "N'okwu ya oge a na-enye ya onyinye nkwanyeugwù na mmemme ahụ, Kọmishọna na-ahụ maka àlà na steeti Anambra, bụ Maazị Bonaventure Enemali kọrọ akụkọ banyere ihe dị iche iche o mepụtara na usoro dị iche iche o siri kwàdo ndị ntorobịa oge ọ nọ n'ọkwa dịka Kọmishọna na-ahụ maka ndị ntorobịa na steeti ahụ, ma kelezie nwa amadi ahụ chịkọbara mmemme ahụ maka ya bụ ọmarịcha atụmatụ, bụ nke ọ kọwàrà dịka nke magburu onwe ya.", "author": "Chidi Igwe", "title": "Òtù 'The Siere Foundation' Achịkọbala Asompi Ịkpọ Ụbọ n'Anambra", "category": "Obibi Ndụ"},
{"text": "N'okwu ha n'otu n'otu, ndị ọzọ e nyèkwàrà onyinye nkwanyeugwu na mmemme ahụ, nke gụnyere onyeisi ụlọọrụ GSS, bụ Maazị Chukwudị Ezenwa, na onyeisi ogige Oma Event Centre na X-Fit, bụ Maazị Ndubuisi Onwuakpa, mere ka a mara na ọ bụ ihe dị oke mkpà ịkwàdo ndị ntorobịa n'ihi ọtụtụ ụzọ dị iche iche nke ahụ ga-esi kwàlite mmepe na ọganihu obodo.", "author": "Chidi Igwe", "title": "Òtù 'The Siere Foundation' Achịkọbala Asompi Ịkpọ Ụbọ n'Anambra", "category": "Obibi Ndụ"},
{"text": "Ha kèlère Agbasiere bụ onye haziri asọmpi ahụ, ma kpọkuo ya ka o jisie ike, maka na nke ahụ ga-amịta ezi mkpụrụ n'ọtụtụ ụzọ dị iche iche.", "author": "Chidi Igwe", "title": "Òtù 'The Siere Foundation' Achịkọbala Asompi Ịkpọ Ụbọ n'Anambra", "category": "Obibi Ndụ"},
{"text": "E wezùga asọmpi ịkpọ ụbọ ahụ e mere, bụ nke Alex Ugwu tuuru ugo na ya wee nweta ego nrita dị otu narị puku naịra (N100,000); a nọkwara na mmemme ahụ wee gbaa egwu, mee ihe ngosi dị iche iche, ma mekwa soro m chịa, site n'aka òtù na ndị mmadụ dị iche iche, nke gụnyere Humble Smith, Chief Imo, Prince Neche, Yanbaba, tinyéré ụfọdụ ndị ọzọ.", "author": "Chidi Igwe", "title": "Òtù 'The Siere Foundation' Achịkọbala Asompi Ịkpọ Ụbọ n'Anambra", "category": "Obibi Ndụ"},
{"text": "Ọ bụnnọọ ihe anyammiri na ihe mgbawa obi, dịka ụfọdụ ụmụokorobịa iwe juru n'obi, jidere otu nwata nwoke a na-enyo ènyò na ọ bụ onyeohi, ma mụnye ya ọkụ ozigbo ozigbo, ọkụ wee gbagbuo ya.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Nnukwu ihe ọdachi ahụ bụ nke dapụtara na Nkpọr, dị n'okpuru ọchịchị ime obodo 'Idemili North' nke steeti Anambra na nsonsoa.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ụfọdụ ndị ọnọmgbeomere kwùrù na ya bụ nwata nwoke á mághị onye ọ bụ, màrà otu onye aka àkpà, ma maghara handkachiifù ya, gbapụ ọsọ, chee na ọ bụ ego. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ndị ọnọmgbeomere ahụ mèrè ka a mara na ya bụ nwoke na ndị òtù ya nọ na mpaghara ụzọ ebe ahụ ezu ndị mmadụ ohi, na-ama ha aka àkpà, ma na-apụnarakwa ha ihe ha ji eme njem na mpaghara ụzọ Ọnịtsha ahụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ha mere ka a mara na onye ahụ nwata nwoke ahụ màrà aka àkpà nke ikpe azụ ahụ màlìtèrè tibe mkpu, nke mezịrị ka ndị mmadụ jiri gbata ọsọ n'ebe ahụ, wee jikọta onwe ha ọnụ, chụba onyeohi ahụ na ndị òtù ya ọsọ, dịka nkịta na-achụ nchì n'ọdọ ata.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ha chụgidere ma jide onyeohi ahụ, ebe ndị òtù ya ndị ọzọ riri mbọmbọ ọsọ. Ka ha jidechara ya, ha tiri ya gwoogwoo, ma gwa ya ka o kwuo ebe ndị òtù ya gara zoo, ka e wee ga nwụchikọọ ha niile, mana nwoke ahụ ekweghị agwa ha. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ka ha jụgidere ya ka ọ gwa ha, o wee jụ ịgwa ha; ndị ahụ jiri iwe tie ya ihe tinka tiri paanụ, wụọ ya mmanụ ọkụ, ma mụnye ya ọkụ ozigbo ozigbo; ọkụ wee gbagide ya, gbagide ya, ma gbagbuo ya.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "N'okwu ya banyere nke ahụ, onye na-ahụ maka mmekọrịta ọhaneze na ndị uweojii na steeti Anambra, bụ DSP Ikenga Toochukwu, onye kọwara etu ya bụ ihe siri wee mee, kwùrù na ihe ahụ bụ eziokwu, ma kọwaa na ha ebupùla ozu nwoke ahụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ọ kọwara na ọ bụ n'elekere iri na otu nke ụtụtụ ka ihe ahụ jiri mee, kwuo na ọ bụ na mpaghara njikọ ụzọ Nkpọr ka ya bụ ihe mere, ma kwuo na ha emeela ka ebe niile ahụ dị jụụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ọ katọrọ etu mmadụ si eji aka ha egbu mmadụ maọbụ na-eme ihe iwu akwadòghị maọbụ n'enwetaghị nkabi iwu, ma kwuo ka onye ọbụla jidere ndị ohi maọbụ onye omekoome mee ka ndị uweojii mara banyere nke ahụ, karịa iji aka ya na-eme ihe bụ uche ha n'ebe onye ahụ nọ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ọ dị ncheta na o tèéla ndị aka àkpà, ndị otu nzuzo, ndị ohi, ndị wàyo, na ndị omekoome ndị ọzọ jiri yibe ndị mmadụ égwù n'Ọnịtsha nà ná mpaghara ebe ndị ọzọ dị na gburugburu ahụ (ọkachasị ndị bịara ọhụrụ, ndị na-eme njem, ndị machaghị ala ebe ahụ). Ha na-apụnarakwa onye nọ n'ime ụgbọala apị ekwentị ya maọbụ na-aza ekwentị, tinyere ọtụtụ ihe ọjọọ ndị ọzọ ha na-eme ebe ahụ. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Nke a so n'otu ihe chuzịrị ọchịchị Gọvanọ Willie Obianọ oge ọ batara n'ọkwa ọchịchị, nke mezịrị o jiri wepụta atụmatụ nchekwa dị iche iche, dịka 'Operation Kpochapụ' (nke mbụ na nke abụọ), iji weta ya bụ ajọ ọnọdụ n'isi njedobe. N'agbanyeghị ihe niile ọchịchị Obianọ na ndị ọrụ nchekwa megoro na ezi mbọ ha gbagoro iji memilaa akparamagwa ọjọọ ahụ a na-ahụta n'Ọnịtsha; ụfọdụ ndị ọjọọ ahụ fooro ntutu taa, sị na ha agaghị esepu aka n'ime mpụ, bụkwazị nke mere ndị mmadụ jizịrị malite ime ha 'e jide, e gbuo' n'ebe ndị, maka na ọ na-abụ anụ gbaba ebeghị ebe, dịnta agbaba atụghị atụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ọ bụnnọọ ihe anyammiri na ihe mgbawa obi, dịka ụfọdụ ụmụokorobịa iwe juru n'obi, jidere otu nwata nwoke a na-enyo ènyò na ọ bụ onyeohi, ma mụnye ya ọkụ ozigbo ozigbo, ọkụ wee gbagbuo ya.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Nnukwu ihe ọdachi ahụ bụ nke dapụtara na Nkpọr, dị n'okpuru ọchịchị ime obodo 'Idemili North' nke steeti Anambra na nsonsoa.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ụfọdụ ndị ọnọmgbeomere kwùrù na ya bụ nwata nwoke á mághị onye ọ bụ, màrà otu onye aka àkpà, ma maghara handkachiifù ya, gbapụ ọsọ, chee na ọ bụ ego. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ndị ọnọmgbeomere ahụ mèrè ka a mara na ya bụ nwoke na ndị òtù ya nọ na mpaghara ụzọ ebe ahụ ezu ndị mmadụ ohi, na-ama ha aka àkpà, ma na-apụnarakwa ha ihe ha ji eme njem na mpaghara ụzọ Ọnịtsha ahụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ha mere ka a mara na onye ahụ nwata nwoke ahụ màrà aka àkpà nke ikpe azụ ahụ màlìtèrè tibe mkpu, nke mezịrị ka ndị mmadụ jiri gbata ọsọ n'ebe ahụ, wee jikọta onwe ha ọnụ, chụba onyeohi ahụ na ndị òtù ya ọsọ, dịka nkịta na-achụ nchì n'ọdọ ata.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ha chụgidere ma jide onyeohi ahụ, ebe ndị òtù ya ndị ọzọ riri mbọmbọ ọsọ. Ka ha jidechara ya, ha tiri ya gwoogwoo, ma gwa ya ka o kwuo ebe ndị òtù ya gara zoo, ka e wee ga nwụchikọọ ha niile, mana nwoke ahụ ekweghị agwa ha. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ka ha jụgidere ya ka ọ gwa ha, o wee jụ ịgwa ha; ndị ahụ jiri iwe tie ya ihe tinka tiri paanụ, wụọ ya mmanụ ọkụ, ma mụnye ya ọkụ ozigbo ozigbo; ọkụ wee gbagide ya, gbagide ya, ma gbagbuo ya.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "N'okwu ya banyere nke ahụ, onye na-ahụ maka mmekọrịta ọhaneze na ndị uweojii na steeti Anambra, bụ DSP Ikenga Toochukwu, onye kọwara etu ya bụ ihe siri wee mee, kwùrù na ihe ahụ bụ eziokwu, ma kọwaa na ha ebupùla ozu nwoke ahụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ọ kọwara na ọ bụ n'elekere iri na otu nke ụtụtụ ka ihe ahụ jiri mee, kwuo na ọ bụ na mpaghara njikọ ụzọ Nkpọr ka ya bụ ihe mere, ma kwuo na ha emeela ka ebe niile ahụ dị jụụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Ọ katọrọ etu mmadụ si eji aka ha egbu mmadụ maọbụ na-eme ihe iwu akwadòghị maọbụ n'enwetaghị nkabi iwu, ma kwuo ka onye ọbụla jidere ndị ohi maọbụ onye omekoome mee ka ndị uweojii mara banyere nke ahụ, karịa iji aka ya na-eme ihe bụ uche ha n'ebe onye ahụ nọ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Abraham Madu, USA", "author": "Chidi Igwe", "title": "Akuko ifo: \"Egbe na mbe\"", "category": "Obibi Ndụ"},
{"text": "Ọ dị ncheta na o tèéla ndị aka àkpà, ndị otu nzuzo, ndị ohi, ndị wàyo, na ndị omekoome ndị ọzọ jiri yibe ndị mmadụ égwù n'Ọnịtsha nà ná mpaghara ebe ndị ọzọ dị na gburugburu ahụ (ọkachasị ndị bịara ọhụrụ, ndị na-eme njem, ndị machaghị ala ebe ahụ). Ha na-apụnarakwa onye nọ n'ime ụgbọala apị ekwentị ya maọbụ na-aza ekwentị, tinyere ọtụtụ ihe ọjọọ ndị ọzọ ha na-eme ebe ahụ. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Nke a so n'otu ihe chuzịrị ọchịchị Gọvanọ Willie Obianọ ụra oge ọ batara n'ọkwa ọchịchị, nke mezịrị o jiri wepụta atụmatụ nchekwa dị iche iche, dịka 'Operation Kpochapụ' (nke mbụ na nke abụọ), iji weta ya bụ ajọ ọnọdụ n'isi njedobe. N'agbanyeghị ihe niile ọchịchị Obianọ na ndị ọrụ nchekwa megoro na ezi mbọ ha gbagoro iji memilaa akparamagwa ọjọọ ahụ a na-ahụta n'Ọnịtsha; ụfọdụ ndị ọjọọ ahụ fooro ntutu taa, sị na ha agaghị esepu aka n'ime mpụ, bụkwazị nke mere ndị mmadụ jizịrị malite ime ha 'e jide, e gbuo' n'ebe ndị, maka na ọ na-abụ anụ gbaba ebeghị ebe, dịnta agbaba atụghị atụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Podcast"},
{"text": "Egbe lechasịrị mbe buru ya. Ka egbe na-aga n’ụlọ ya dị n’elu ọjị, mbe were jụa egbe, ọ bụ gịnị ka ya mere o ji enye ya ụdị onyinye ọma ife efe? Egbe zara ya sị na ya anaghị enye ya onyinye ọbụla, kama na ya na-eburu ya ka ya na ụmụ ya were anụ ya gba azị.", "author": "Chidi Igwe", "title": "Akuko ifo: \"Egbe na mbe\"", "category": "Obibi Ndụ"},
{"text": "Mbediogụ agwa ya sị n’ọ bụrụ na ọ bụ ihe o bu n’obi, ka o bughachi ya azụ ka ya ga weta mkpụrụ obi ya na umeji ya maka na ọ bụ ha na atọkarịcha ụtọ. Egbe atụgharịa, buru mbekwu laghachi n’ụlọ ya.", "author": "Chidi Igwe", "title": "Akuko ifo: \"Egbe na mbe\"", "category": "Obibi Ndụ"},
{"text": "Mgbe ha rutara, mbadiọgụ, abọkasịba ala n’obi ya. Egbe jụrụ ya sị, ọ bụ gịnị ka ị na-eme ịbọkasị ala? Mbediọgụ zara ya sị na ọ bụrụ na ụmụ nna ya nụrụ na egbe bịara buru ya. Na emeghị ihe ọzọ, ha ga ahụ ka mụ bọkasịchara ala. Nke a ga-eme ka ha mata na a nwụghị dimkpa ka ọkụkọ pụa.", "author": "Chidi Igwe", "title": "Akuko ifo: \"Egbe na mbe\"", "category": "Obibi Ndụ"},
{"text": "Ha ga-ahụ na mụ gbakarịkwara ala ịzọ onwe mụ tupu egbe eburu mụ.", "author": "Chidi Igwe", "title": "Akuko ifo: \"Egbe na mbe\"", "category": "Obibi Ndụ"},
{"text": "O yoyoyoyo Egbe eburula Mba o yoyo!", "author": "Chidi Igwe", "title": "Akuko ifo: \"Egbe na mbe\"", "category": "Obibi Ndụ"},
{"text": "O yoyoyoyo Egbe eburula Mba O yoyo!", "author": "Chidi Igwe", "title": "Akuko ifo: \"Egbe na mbe\"", "category": "Obibi Ndụ"},
{"text": "Igbo kwenu!", "author": "Chidi Igwe", "title": "Akuko ifo: \"Egbe na mbe\"", "category": "Obibi Ndụ"},
{"text": "Abraham Madu, USA", "author": "Chidi Igwe", "title": "Uwa nke a sefu!", "category": "Obibi Ndụ"},
{"text": "Eeekwa! Mberede nyịrị dike. Ọ bụkwa mberede ka e ji amata nwa dike. Ọ bụ ihe nwute na ụmụ mmadụ bịara ịgba ọsọ maratọnụ, na ndị bịara ikiri ha ka ndị omekaome lara ndụ ha n’iyi site n’ịgba ogbunigwe n’abọ nke merụrụ ọtụtụ ụmụ mmadụ ahụ.", "author": "Chidi Igwe", "title": "Uwa nke a sefu!", "category": "Obibi Ndụ"},
{"text": "Ụwa nke a dịkwa egwu. Ụmụ mmadụ ọgazị akpọchibido onwe ha ụzọ ka enwe na adaka a kpọchiri na zuu (Zoo)? Keduzị nke bụ na ụmụ mmadụ agaghịzịkwa agbakọ ịnara ikuku? Kedụzị nke na ụmụ mmadụ agaghịzịkwa apụta nyara anwụ ghara ịna achịrị mkpụrụ obi ha n’aka? Kedụzị nke na ụmụ mmadụ agaghịzịkwa aṅụ miri tọgbọ iko n’ụwa nke a ugbu a? Keduzị nke na ụmụ mmadụ apụghịzịkwa ịgbakọ ghara ịna ele anya n’azụ ukombụ ha, ịmata ma ọ dị ndị pa egbe ịgba ha?", "author": "Chidi Igwe", "title": "Uwa nke a sefu!", "category": "Obibi Ndụ"},
{"text": "Ụdịka ndụ gịnị bụzị ndụ ndịa anyị nazịkwa ebi na mmadụ ahụghịzịkwa mmadụ ibe ya n’anya cha cha! Ụwa nke a sefụ! Ụwa enweghị isi, nke o ji enwe ọdụ cha cha!", "author": "Chidi Igwe", "title": "Uwa nke a sefu!", "category": "Obibi Ndụ"},
{"text": "Abraham Madu, USA", "author": "Chidi Igwe", "title": "Umu-Igbo ji onwe ha n'ala!", "category": "Obibi Ndụ"},
{"text": "Igbo bụ Igbo na-atụ ilu sị na ọ bụghị otuu akị-ilu na-ada na ntị ka ọ na-atọ n’ọnụ,HO! HA! Nke a na-akọwa na onye ihe dị mkpa na-eji ire ụtọ, ire ọma were na-arịọ ka e nyere ya aka gboo mkpa dakwasịrị ya.", "author": "Chidi Igwe", "title": "Umu-Igbo ji onwe ha n'ala!", "category": "Obibi Ndụ"},
{"text": "Mgbe ọ hụrụ n’ego abatala na ya bụ elulo ị nyere aka tụpụta, ọ chọba ka o rie ya nanị ya. Na-agbanyeghị na ị so tụpụta elụlọ ego ahụ jirị pụta, ọ chọzịrị iri nanị ya.", "author": "Chidi Igwe", "title": "Umu-Igbo ji onwe ha n'ala!", "category": "Obibi Ndụ"},
{"text": "Agwa dị otu a bụ ajọ agwa ụmụ-Igbo nile kwesiri ịkwụsị site tata. Onye erila dachie ụzọ. Onye anyụchila nsị ụzọ,ka ọ ghara izuta ijiji.", "author": "Chidi Igwe", "title": "Umu-Igbo ji onwe ha n'ala!", "category": "Obibi Ndụ"},
{"text": "Onye iriri oke nke gị rikwa oke nke ya,obi agaghị adị ya mma. Ị gaghịkwa ahụ ihu na anya ị ga-eji rịọ ya ka o nyere gị aka gboo mkpa ọzọ ga-adakwasị gị. Maka na anụ gbalahụ gị tata, echi ka bụ kwa nta. Mkpa anaghị agwụ agwụ. Mmadụ bụ Chi mmadụ ibe ya n’elu-ụwa nke a.", "author": "Chidi Igwe", "title": "Umu-Igbo ji onwe ha n'ala!", "category": "Obibi Ndụ"},
{"text": "Kama ihe ọma mụ mere mmadụ ibe mụ ga-egbu mụ, ya gbue onye mụ mere ya. Onye sị na ihe ọma adịghị ya mma, buru ọkụkọ ụzọ laba ụra,kpọm kwem!", "author": "Chidi Igwe", "title": "Umu-Igbo ji onwe ha n'ala!", "category": "Obibi Ndụ"},
{"text": "By Izunna Okafor, Awka, Nigeria", "author": "Chidi Igwe", "title": "Bianca Ojukwu Adọọna Nnamdị Kanụ Na Ndi IPOB Aka Na Ntị", "category": "Nchekwa"},
{"text": "Onye nnọchite anya ala anyị na mba ofesi n‘oge gara aga ma bụrụkwa nwunye Dim Chukwuemeka Ọdụmegwu Ojukwu lagoro mmụọ, bụ oriakụ Bianca Ojukwu adọọna onye ndu ndi IPOB bụ maazị Nnamdị Kanụ na ndi otu ahụ aka na ntị banyere nhọpụta ọkwa ọchịchị a ga-eme na steeti Anambra.", "author": "Chidi Igwe", "title": "Bianca Ojukwu Adọọna Nnamdị Kanụ Na Ndi IPOB Aka Na Ntị", "category": "Nchekwa"},
{"text": "Onye nnọchite anya ala anyị na mba ofesi n‘oge gara aga ma bụrụkwa nwunye Dim Chukwuemeka Ọdụmegwu Ojukwu lagoro mmụọ, bụ oriakụ Bianca Ojukwu adọọna onye ndu ndi IPOB bụ maazị Nnamdị Kanụ na ndi otu ahụ aka na ntị banyere nhọpụta ọkwa ọchịchị a ga-eme na steeti Anambra.", "author": "Chidi Igwe", "title": "Bianca Ojukwu Adọọna Nnamdị Kanụ Na Ndi IPOB Aka Na Ntị", "category": "Nchekwa"},
{"text": "Ya bụ agụ nwaanyị kwuputara nke a n'Awka ụbọchị Tọọzdee na mmemme iguzobe otu 'Akpọkuodike Fan Club' ma dụọ ndị otu ahụ hoohaa ka ha wepu aka n‘oku ahụ ha na-akpọ banyere ịghasa ya bụ nhọpụta a ga-eme n'onwa Nọvemba.", "author": "Chidi Igwe", "title": "Bianca Ojukwu Adọọna Nnamdị Kanụ Na Ndi IPOB Aka Na Ntị", "category": "Nchekwa"},
{"text": "O kwuru ka onye ọbụla na-akpọ ụdị oku ahụ ma na-atụkwa ụdị atụmatụ ahụ buru ụzọ malite ya na steeti nke ya, na ọ bụghị na Anambra.", "author": "Chidi Igwe", "title": "Bianca Ojukwu Adọọna Nnamdị Kanụ Na Ndi IPOB Aka Na Ntị", "category": "Nchekwa"},
{"text": "Izunna Okafor, Awka, Nigeria", "author": "Chidi Igwe", "title": "Ndị Ọrụ Uwe Ojii n'Anambra Anwụchikọọna Ndị A na-Enyo Enyo na Ha Bụ Ndị Ohi na Ndị Otu Nzuzo", "category": "Nchekwa"},
{"text": "Ndị ọrụ uwe ojii na steeti Anambra nọrọ n'izu gara aga wee nwụchikọọ mmadụ dị iri atọ n'ọnụ ọgụgụ, bụ ndị a na-enyo enyo na ha bụ ndị ohi na ndị otu nzuzo. Mmadụ iri abụọ na abụọ n'ime ndị omekoomè a ka a na-enyo enyo na ha bụ ndị otu nzuzo, ebe mmadụ asatọ ndị ọzọ bụ ndị a na-enyo na ha bụ ndị ekperima.", "author": "Chidi Igwe", "title": "Ndị Ọrụ Uwe Ojii n'Anambra Anwụchikọọna Ndị A na-Enyo Enyo na Ha Bụ Ndị Ohi na Ndị Otu Nzuzo", "category": "Nchekwa"},
{"text": "Ndị ọrụ uwe ojii na steeti Anambra nọrọ n'izu gara aga wee nwụchikọọ mmadụ dị iri atọ n'ọnụ ọgụgụ, bụ ndị a na-enyo enyo na ha bụ ndị ohi na ndị otu nzuzo. Mmadụ iri abụọ na abụọ n'ime ndị omekoomè a ka a na-enyo enyo na ha bụ ndị otu nzuzo, ebe mmadụ asatọ ndị ọzọ bụ ndị a na-enyo na ha bụ ndị ekperima.", "author": "Chidi Igwe", "title": "Ndị Ọrụ Uwe Ojii n'Anambra Anwụchikọọna Ndị A na-Enyo Enyo na Ha Bụ Ndị Ohi na Ndị Otu Nzuzo", "category": "Nchekwa"},
{"text": "Ihe e nwetasịrị n'aka ndị ahụ gụnyere: egbe 'AK47' na-agba ọnụ narị atọ iri isii na isii; ọtụtụ nsụnsụ egbe dị iche iche, uwe ndị otu IPOB, ọgwụ agwọrọ agwọ na otụtụ ihe ndị ọzọ e ji ebibi ndụ.", "author": "Chidi Igwe", "title": "Ndị Ọrụ Uwe Ojii n'Anambra Anwụchikọọna Ndị A na-Enyo Enyo na Ha Bụ Ndị Ohi na Ndị Otu Nzuzo", "category": "Nchekwa"},
{"text": "Ka ọ na-akpụgharị ndị ahụ n'isi ụlọ ọrụ ndị uwe ojii dị n'Amawbịa, onye isi ndị uwe ojii na steeti Anambra bụ maazị Garba Umar sị na mmadụ abụọ n'ime ndị ahụ --- Peter Onyebụchi na Nnaemeka Ugwuokpe bụ ndị 'otu mmadụ isii', ndị ahụ gbagburu otu uwe ojii ma zukwa ohi n'ebe dị iche iche a na-ere mmanụ ọkụ na steeti ahụ n'ọnwa gara aga.", "author": "Chidi Igwe", "title": "Ndị Ọrụ Uwe Ojii n'Anambra Anwụchikọọna Ndị A na-Enyo Enyo na Ha Bụ Ndị Ohi na Ndị Otu Nzuzo", "category": "Nchekwa"},
{"text": "Ọ sị na otu onye n'ime ndị ahụ a na-enyo enyo, bụ Kenneth Chiemezie bụ onye otu ọzọ na-eji ọgbaa tum tum ezu ndị aka ha dị ọcha ohi ma sịkwa na o duuru ndị uwe oji wee ga gosi ha ebe ndị na-amụgosi ha ọrụ na-ezo.", "author": "Chidi Igwe", "title": "Ndị Ọrụ Uwe Ojii n'Anambra Anwụchikọọna Ndị A na-Enyo Enyo na Ha Bụ Ndị Ohi na Ndị Otu Nzuzo", "category": "Nchekwa"},
{"text": "Maazị Umar sị na ndị ahụ niile ekwupụtachago ihe dị iche iche ha mere na akụmakụ ha kụrụ; na ha na-enyezịkwara ndị uwe ojii ahụ aka na nnyocha ha iji wee nwụchikọọ ndị otu ha ndị fọrọ afọ.", "author": "Chidi Igwe", "title": "Ndị Ọrụ Uwe Ojii n'Anambra Anwụchikọọna Ndị A na-Enyo Enyo na Ha Bụ Ndị Ohi na Ndị Otu Nzuzo", "category": "Nchekwa"},
{"text": "Ka ọ na-ekwupụta ihe o mere, Peter Onyebụchi, onye sịrị na ọ bụ onye na-azụ ahịa n'ahịa ebe a na-ere ihe ndị e ji arụ ụlọ n'Ogidi, kwetara ma kwuo hoohaa na egbe 'AK47' ahụ e nwetere n'ụlọ ya bụ nke otu enyi ya a na-akpọ 'Trigger', bụ onye ọ sị na ọ na-akwapụ n'ụlọ ya ugbu a.", "author": "Chidi Igwe", "title": "Ndị Ọrụ Uwe Ojii n'Anambra Anwụchikọọna Ndị A na-Enyo Enyo na Ha Bụ Ndị Ohi na Ndị Otu Nzuzo", "category": "Nchekwa"},
{"text": "Ndị a bụzịkwa ndi a ga-anọ oge na-adịghị anya wee kpụpụ ụlọ ikpe ma e mechaa nnyocha, ka e wee jiri usoro iwu wee nyụchaa ha anya.", "author": "Chidi Igwe", "title": "Ndị Ọrụ Uwe Ojii n'Anambra Anwụchikọọna Ndị A na-Enyo Enyo na Ha Bụ Ndị Ohi na Ndị Otu Nzuzo", "category": "Nchekwa"},
{"text": "Izunna Okafor, Awka, Nigeria", "author": "Chidi Igwe", "title": "Ndị Gọvanọ Ndịda-Ọwụwa Ananwụ Akatọọna Mwakpo Ndị Agha Wakporo Ụlọ Nnamdị Kanụ", "category": "Nchekwa"},
{"text": "Ndị gọvanọ ise nke mpaghara ndịda-ọwụwa anyanwụ ala anyị akatọọna mwakpo ahụ ndị ọrụ agha ala anyị wakporo ụlọ onye ndu ndị otu IPOB ma kwuo na nke ahụ ekwesighị ekwesi chaa chaa.", "author": "Chidi Igwe", "title": "Ndị Gọvanọ Ndịda-Ọwụwa Ananwụ Akatọọna Mwakpo Ndị Agha Wakporo Ụlọ Nnamdị Kanụ", "category": "Nchekwa"},
{"text": "Ndị gọvanọ ise nke mpaghara ndịda-ọwụwa anyanwụ ala anyị akatọọna mwakpo ahụ ndị ọrụ agha ala anyị wakporo ụlọ onye ndu ndị otu IPOB ma kwuo na nke ahụ ekwesighị ekwesi chaa chaa.", "author": "Chidi Igwe", "title": "Ndị Gọvanọ Ndịda-Ọwụwa Ananwụ Akatọọna Mwakpo Ndị Agha Wakporo Ụlọ Nnamdị Kanụ", "category": "Nchekwa"},
{"text": "Onye mgbasa ozi ndị otu a bụ maazị Mike Udah mere ka a mara nke a n'Abakaliki nke steeti Ebonyi ma kwuo na iwe na-ewe ndị gọvanọ steeti ise nke mpaghara ahụ iwe banyere arụrụ ala ahụ ndị ọrụ agha ala anyị rụrụ ụbọchị ụka, ma sịkwa na ha ekpebiena iwebata udo tọrọ atọ na mpaghara ahụ, na ime ihe kwesiri ha banyere ajọ akụlakụ ahụ.", "author": "Chidi Igwe", "title": "Ndị Gọvanọ Ndịda-Ọwụwa Ananwụ Akatọọna Mwakpo Ndị Agha Wakporo Ụlọ Nnamdị Kanụ", "category": "Nchekwa"},
{"text": "Izunna Okafor, Awka", "author": "Chidi Igwe", "title": "ATMA Achkọbarala Ndị Na-Akwọ Ụgbọala Ọgbakọ Nkuzi", "category": "Akwụkwọ"},
{"text": "A kpọkuola ma dụọ ndị na-akwọ ụgbọala ka ha hie asaa n'anya, ọ kachasị n'oge mmemme ekeresimeesi a, iji belata ihe mberede, ọnwụ ike maọbụ ajọ ọdachi ndị ọzọ.", "author": "Chidi Igwe", "title": "ATMA Achkọbarala Ndị Na-Akwọ Ụgbọala Ọgbakọ Nkuzi", "category": "Akwụkwọ"},
{"text": "Nke a bụ isi sekpụ ntị n'ọgbakọ nkuzi a chịkọbààra ndị na-akwọ ụgbọala na steeti Anambra, site n'aka ụlọ ọrụ steeti ahụ na-ahụ maka ije awele n'okporo ụzọ, bụ ụlọ ọrụ a maara dịka 'Anambra Traffic Management Agency (ATMA).", "author": "Chidi Igwe", "title": "ATMA Achkọbarala Ndị Na-Akwọ Ụgbọala Ọgbakọ Nkuzi", "category": "Akwụkwọ"},
{"text": "Ya bụ ọgbakọ nkuzi bụ nke weere ọnọdụ n'Awka, bụ isi obodo steeti ahụ, ma bụrụkwa nke dọtara imirikiti ndị ọkwọ ụgbọala nakwà ndị ọzọ e ji okwu ha agba ìzù n'ọchịchị steeti ahụ.", "author": "Chidi Igwe", "title": "ATMA Achkọbarala Ndị Na-Akwọ Ụgbọala Ọgbakọ Nkuzi", "category": "Akwụkwọ"},
{"text": "Ka ọ na-agwa ọha mmadụ bịara ọgbakọ nkuzi ahụ okwu na ya bụ mmemme, aka na-achị steeti ahụ, bụ Gọvanọ Willie Obianọ dụrụ ụlọ ọrụ dị iche iche na-ahụ maka ije awele na itinye amụma iwu n'ọrụ ka ha jikọọ aka ọnụ, ọ kachasị ugbua a na-abanye na mmemme ekeresimeesi kpọnkwem.", "author": "Chidi Igwe", "title": "ATMA Achkọbarala Ndị Na-Akwọ Ụgbọala Ọgbakọ Nkuzi", "category": "Akwụkwọ"},
{"text": "Gọvanọ Obianọ, nke onye nọchitere anya ya bụ Kọmishọna na-ahụ maka njem okporo ụzọ na steeti ahụ, bụ Dọkịta Christian Mmadụbuko kpọkùrù ma dọọ ndị ọkwọ ụgbọala aka na ntị ka ha zèere ịgba oke ọsọ, ịñụ mmanya na-aba n'anya, ya na itinye aka n'ihe ndị ọzọ dị iche iche na-ebute agbakata akwụsị, maọbụ ihe mberede okporo ụzọ.", "author": "Chidi Igwe", "title": "ATMA Achkọbarala Ndị Na-Akwọ Ụgbọala Ọgbakọ Nkuzi", "category": "Akwụkwọ"},
{"text": "O nyekwazịrị ndị ọrụ ije awele ka ha zèéré ihe ọbụla bụ ịna aka azụ maọbụ ịdaghachi azụ n'ọrụ ha, ya na ime ihe ndị ọzọ adabàghị adaba, dịka usoro amụma iwu na-achị ọrụ ha siri dị.", "author": "Chidi Igwe", "title": "ATMA Achkọbarala Ndị Na-Akwọ Ụgbọala Ọgbakọ Nkuzi", "category": "Akwụkwọ"},
{"text": "N'okwu nke ya, onyeisi ụlọ ọrụ ATMA, bụ Maazị Pat Obiefuna gbàra akaebe na ọ bụ ndị na-akwọ ụgbọala e ji ebu mmiri nakwa ndị ọkwọ ụgbọala ndị ọzọ kpàtàrà ọtụtụ ihe mberede okporo ụzọ were ọnọdụ nso-nso a n'ime steeti ahụ na", "author": "Chidi Igwe", "title": "ATMA Achkọbarala Ndị Na-Akwọ Ụgbọala Ọgbakọ Nkuzi", "category": "Akwụkwọ"},
{"text": "O mere ka a mara na ọtụtụ ndị ọkwọ ụgbọala anaghị erubere iwu na-achị okọpro ụzọ isi, ma ya fọdụzie irube isi nye ntuziaka ndị ọrụ na-ahụ maka ije awele n'okporo ụzọ.", "author": "Chidi Igwe", "title": "ATMA Achkọbarala Ndị Na-Akwọ Ụgbọala Ọgbakọ Nkuzi", "category": "Akwụkwọ"},
{"text": "Ọ dụzịrị ndị na-eme ihe dị otu ahụ ka ha sepụ aka na ya, ọbụnadị dịka o kwupụtara ezi njikere ụlọ ọrụ ya dị ijikọ aka ọnụ, ha na ụlọ ọrụ ndị ọzọ, iji weta ya bụ nsogbu n'isi njedobe ma kwàlitekwa njem siriri-werere na steeti ahụ.", "author": "Chidi Igwe", "title": "ATMA Achkọbarala Ndị Na-Akwọ Ụgbọala Ọgbakọ Nkuzi", "category": "Akwụkwọ"},
{"text": "Ndị Igbo nwere ọtụtụ nkwenye dị iche iche, bụ ihe ha jidesiri aka ike, ma bụrụkwa nke sitere n'aka ndị nna nna anyị wee rute anya aka. Nkwenye ndị a abụghị naanị na ha sitere n'aka nna nna anyị ha wee rute anyị aka, kama, ha na-apụtakwa ìhè ma na-emezùpụtakwa emezupụta dịka a tụrụ anya.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Ndị Igbo, ọkachasị na mgbe gboo, nwere otu usoro pụtakarịchara ìhè ha si achọpụta ihe mere eme, ihe na-eme eme, ihe ga-eme eme, na ihe bụ eziokwu, ya na ụzọ ha si achọpụta maọbụ na-ahụ ihe nzuzo ọbụla mmadụ dị ndụ apụghị ịchọpụta maọbụ hụ site n'anya nikịtị dịka mmadụ nkịtị. Otu usoro ahụ bụ ịgba afa, maọbụ ịjụ èsè (àsè), dịka ndị si akpọ ya.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Ọ bụ usoro ndị mmadụ si achọpụta echiche ndị mmụọ ma na-ajụpụtakwa ndị mmụọ ihe ụfọdụ dị omimi. Ọ bụ onye dị ndụ na-agba afa, mana ọ bụghị onye ọbụla dị ndụ na-agba afa, maka na e kere ọrụ eke. Ya bụ na ọ bụghị onye ọbụla chọrọ ịgba afa ga-agbanwu afa, maka na mmanwụ ọbụla mà obom ruru ya. Ịgba afa dịịrị dibịa, mana ọ bụghịkwa dibịa niile nwèrè ike ịgba afa, maka na ihe ụwa si n'akaraka.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Ọ bụzị onye nwere ike ịgba afa?", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Ịgba afa dịịrị naanị ndị a na-akpọ dibịa afa. Dibịa afa bụ dibịa kara aka, ma bụrụkwa dibịa nwere onyinye ịhụ/ịchọpụta ihe dị omimi, maọbụ ịjụpụta ebumnobi ndị mmụọ, maka na ọ na-abụ oke dibịa nyụọ ahụrụ, ọha mmụọ na ọha mmadụ anọ isi ya. Ya bụ na dibịa afa na-ahụ n'ìhè, na-ahụkwa na mmụọ, nke mezịrị ụfọdụ ji akpọ ha ọkara mmadụ, ọkara mmụọ.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "N'ebe ụfọdụ, ọ bụ ndị a maara dịka eze mmụọ, maọbụ onye na-efe/na-echukwa arụsị obodo ha na-agba afa, n'ihi na ọ bụ site n'okwu arụsị ahụ ka ya na ndị mbụ na ndị ègèdè (bụ ndị nna nna ha lagoro mmụọ) na-akparịta ụka, o wee na-ajụtakwa ha èse bànyere ihe dị iche iche na-emegasị n'obodo.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Afa bụ otu, mana afa dịkwa n'iche n'iche, dịka ndị gara ịgba afa ahụ maọbụ ihe e jiri gaba ịgba afa ahụ siri dị. Ụfọdụ afa dị iche iche e nwere gụnyere: afa obodo (ya bụ, afa ndị obodo gara gbaa bànyere ihe metụtara maọbụ ihe na-eme n'obodo), afa ezinụlọ (ya bụ afa ndị ezinụlọ gara gbaa bànyere ihe metụtara maọbụ ihe na-eme n'ezinụlọ ahụ), afa onwe (ya bụ, afa mmadụ gara gbaa n'isi onwe ya banyere ihe na-eme na ndụ ya maọbụ ihe metụtara ya), afa agụ (ya bụ afa a gbaara mmadụ, ọkachasị ụmụaka, iji chọpụta onye lọrọ ha ụwa), tinyere ụfọdụ afa ndị ọzọ.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Mmadụ ọ ga-anọkatadị gaba na nke dibịa ịga gbaa afa?", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Mba! maka na mkpa dibịa anaghị akpà onye ahụ dị. Mmadụ anaghị anọgide ghụba eze ma ọ bụrụ na o nweghị ihe fara ya n'eze, maka na onye enweghị ala anaghị achọ ókè ala ya. Ya bụ na ọ bụ ihe na-akpata ihe, maka na e jighị anya ọma eje ụka ekpere. N'ịdabere na nke ahụ, e nwegasịrị ụfọdụ ọnọdụ dị iche iche nwere ike ime ka mmadụ maọbụ ndị obodo bilie ịga agba afa.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Ihe ndị a gụnyere: ọnwụ ike maọbụ oke ọnwụ, ọnọdụ amụghị nwa, ụkọ mmiri ozuzo, ọrịa ọjọọ, aka nkụchasị maọbụ ọnọdụ agaghị n'ihu, ịchọpụta onye lọrọ mmadụ ụwa, oge a na-achọ ịlụ nwaanyị/di, oge a na-achọ maọbụ na-akwado ịga agha, isi mgbaka maọbụ ịpụ ara mberede, oke agụụ maọbụ oke ụnwụ ịdị n'obodo, anụ dị añaa ịbịakarị n'ụlọ mmadụ, nrọ dị àñaa, tinyere ụfọdụ ihe ndị ọzọ.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "A gbaghị aka nkịtị were agba afa, maka a gbaghị aka ahụ nwata eze n'ọnụ. Ụfọdụ ihe dị iche iche e ji agba afa n'ala Igbo gụnyere ọjị, nzu, ego ayọrọ, ọfọ, ọmụ nkwụ, ugbene ọkụkọ, ogene, mkpụrụ òkwè, uriòm (nwa ọkụkọ), okpokoro mbe, mkpụrụ akwụ, tinyere ụfọdụ ihe ndị ọzọ, dịka ụdị afa a na-agba siri dị maọbụkwanụ onye na-agba ya bụ afa.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "E nwere ọtụtụ uru dị iche iche dị n'ịgba afa, mana mkpokọta ha niile bụ na ọ na-eme ka mmadụ mara maọbụ ghọta ihe dị omimi, na-eme ka a chọpụta ihe bụ eziokwu, na-eme ka mmadụ nwee mgbazi maọbụ na-agbaso ezi ụzọ kacha mma, ma na-ewetakwa ụsa nye nsogbu dị añaa. ", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "N'agbanyeghị ọtụtụ uru dị iche, e nwere ụfọdụ ọghọm na-esi n'ịgba afa apụta. Afa na-agharịpụ mmadụ oge ụfọdụ, ọkachasị ọ bụrụ na a gbataghị ya, maka na ọkụkọ nwata gburu agbághị anụ, ọ gbáá ọkpụkpụ. Ụfọdụ ndị dibịa arụrụala na-anakwazị aka azụ ma jiri ịgba afa na-akpa ego, nke mezịrị ka ụfọdụ n'ime ha na-agba afa ụgha, ma na-atụkpò ndị mmụọ asị, na-ekwu ma nke mmụọ gwara ha ma nke mmụọ agwaghị ha. ", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Mana ọ bụrụ mgbe gboo bụ oge elu bụ ala ọsa na oge ezi dị n'ukwu ụkwa, ndị mmụọ na-etichi ụfọdụ ndị dibịa arụrụala dị etu ahụ ọnụ, maọbụkwanụ gbuo ha egbuo. Ọ bụ nke a mere na e nwekebeghị ndị  dibịa afa na-agba afa ụgha oge ahụ, maka na ọ bụ naanị ojoko hụchaara ka e gburu nwanne ya maka na ọ mịrị amị, ma kachie ntị ga mịkwa nke ya. Ohi, mpụ, arụrụala, ịkpa nsi, ọnwụ ike na ọtụtụ ihe ọjọọ ndị ọzọ jupụtara ebe niile ugbua adịkebeghị n'oge ahụ, maka na ụdịrị ihe ahụ mee, a gaghị egbu oge chaa chaa, a ga gbaa afa ma chọpụta onye maọbụ ndị mere ya, gbuo maọbụ nye ha ntaramahụ kwesiri ha, dịka ihe ha mere siri dị; ndị ọzọ amụrụ akọ ozigbo, ma tụọ egwu ime ihe dị etu ahụ.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Ịgba afa mara mma nke ukwuu ma bụrụkwa ihe kwesiri ka e tute ma jigidesie ya ike nke ọma ka ọ ghara ịnwụ, ọkachasị ugbua ndị ụka ekpere adịgboloja juzịrị ebe niile. Ndị Igbo sị na ọ bụ ndị okenye nwụchaara, ụmụaka nwerezie ịkpọ ìkìrì. Nke ahụ wee bụrụ eziokwu, ma e lee anya n'ihe ndị amụma ụgha jizị mmadụ eme ugbua, ụdị ego ha ji ụmụ mmadụ akpa, nakwa etu ha si etisà ọtụtụ ezinụlọ dị iche iche site n'ibu amụma ụgha ha maọbụ ịfụ ọfụ anyamkpọ ha.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Ọ bụ ezie na ọtụtụ ndị mmadụ, ọkachasị ndị ji ụka wee hiri isi, ekwenyeghị n'ịgba afa, n'ihi na ọtụtụ n'ime ha na-ahụta ya dịka ihe ikpere arụsị, ebe ọtụtụ n'ime ha na-asịkwa na okwukwe ha megidere ya, mana ha gaa ha esi n'azụ dunye mmadụ maọbụ were ụkwụ ha ga jụchara obere èsè banyere ihe ụfọdụ metụtara ha; ụwa ana-agakwarị.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Ndị Igbo, ka anyị tetanụ n'ụra, ma jidesie ihe nna nna anyị ha nyefèrè anyị n'aka ike ka o were ghara ịwụ maọbụ ifunahị anyị, maka na ndị ahụ buru anyị ụzọ gbaa ọsọ ndụ a, ghọtara uru ihe ndị ahụ bara. Ọbụladị n'akwụkwọ nsọ, a jụrụ èsè ma gbakwa afa. Nke anyị ọ ga-adịzị ichè.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Ịgba afa mara mma, ịgba afa ga-adị, njirimara na ọdịnala Igbo ga-adịkwa.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Igbo ga-adị.", "author": "Izunna Okafor", "title": "Ịgba Áfá n'Ala Igbo", "category": "Edemede"},
{"text": "Izunna Okafor, Awka", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Akwamozu bụ e mee nwata ka e mere ibe ya. Ọ bụ otu n'ime emume zuru ụwa ọnụ ma bụrụkwa mmemme zuru ọnwa na ahọ ọnụ maka na ụwa bụ ahịa na-azụ kwa ụbọchị; ndị na-eje eje ndị a na-ala ala.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "', '", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Akwamozu bụ e mee nwata ka e mere ibe ya. Ọ bụ otu n'ime emume zuru ụwa ọnụ ma bụrụkwa mmemme zuru ọnwa na ahọ ọnụ maka na ụwa bụ ahịa na-azụ kwa ụbọchị; ndị na-eje eje ndị a na-ala ala.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Akwamozu bụ ugwu ikpeazụ a na-akwanyere onye nwụrụ anwụ na emume ikpeazụ a na-emere ya iji sị ya gaa ije ya nke ọma. Nke a bụ n'ihi na ọ bịara ije ga-alarịrị ala, ụdị ogologo ọ sọkwara ije ya too, maka na o nweghị onye ga-epu ome n'ụwa a.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ndị ọbụla, ọbụnadị ndị Awụsa na ndị ọcha na-emegbado emume akwamozu maka na a nwụọ elighị elu na-ebute a nwụma ebighị ebi. Ọ bụ eziokwu na ndị ọbụla na agbụrụ dị iche iche nwere otu ha si eme nke ha, mana otu ọbụla e sina mee ya, ihe na-adịghị mgbagha bụ na a kwaana ozu.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "N'ala Igbo, a hụtara akwamozu dịka mmemme ọ bụ m ka ọ bụ gị maka na ebe onye na -akwa mmadụ ka ọ na-akwa onwe ya. Oku ọnwụ bụ mgbe chi onye ụwa jiri kpọọ ya maka na ụwa bụ ahịa, onye zụchaa nke ya ọ laa. Onweghịkwa onye maara oge nke ya ga-abụ, ọbụnadị ndị che na ha na-ahụ ụzọ apụghị ịhụ nke ahụ maka na ihe Chukwu zonahịrị Mmụọ ozi, ọbụzị mmadụ pụrụ ịmata ya?? Ọ bụ nke a mere na ndị Igbo ejighị akwamozu egwu egwu, ọ kachasị n'oge mbụ.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "N'oge mbụ ahụ, ọ bụrụ na mmadụ nwụọ ma ọ bụ ọ nwekwahaa ka e siri tie mkpu akwa o wee bụrụ mkpu ọnwụ, ntị ọbụla nụrụ ya, ọbụnadị onye ntị ochi, ga-ebihapụ ihe ọbụla ọ na-eme ma agbara gaba ebe ahụ ozigbo ịga mara ihe na-akpọtụ.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "E ruo ebe ahụ, ọ bụrụ na isi dara n'ezie, onye ọbụla ọ kachasị ụmụnwaanyị na-atawara akwa na-ebe iji besuo ozu ahụ. Ụfọdụ n'ime ha ndị enweghị obi na-ebekarịkwuzị ndị ọ bụ mmadụ nwụnahịrị, ọ kachasị ọ bụrụ ezigbo mmadụ, mmadụ ọha, ma ọ bụ isi a hụrụ kwaba okpu n'ezinaụlọ ahụ nwụrụ.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Mgbe nke ahụ gachara, ụmụ okorobịa na-amalite gwube ili ozigbo ozigbo maka olili ya n'ihi na o nweghị ihe dịka ụlọ nchekwa ozu n'oge ahụ. A sịkwa na ozu e lighị eli nọ ọdụ ka nsị e kpoghị ekpo, maka na awọ koo, a nụ isi ya.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "E lichaa ozu, ọ bụrụ na ọ bụ nke apụghị ịkwa oge ahụ n'ihi otu ihe ma ọ bụ nke ọzọ; a ga-akanye ụbọchị a ga-akwa ya, ma zisasịara ndị nke ahụ metụtara ozi ka ha wee kwadobe, maka na ọ bụ mmadụ ka e ji aka.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Tupu ụbọchị akwamozu ahụ kpọnkwem, ndị inyom, bụ ụmụ nwaanyị a lụtara n'ogbe ahụ ma ọ bụ na okirikiri ahụ na-akpata ukwu nkụ n'otu n'otu ma chuta mmiri buje n'ezinaụlọ ahụ dịka enyemaka nke ha nyegara ndị ahụ na ntụnye nke ha iji hụ na ya bụ akwamozu gara nke ọma. Ha na-agakwa rụchaa ma zachasịa mbara ebe ahụ niile, ọ na-eti korikori, maka na ihe dị mma na anya gbara, ọbụnadị n'ebe e nwere ihe dị njọ. Ụmụnwoke na-agakwa gbuo achara na igu, maa ọwọkọ, ma gbochisiekwa ebe e kwesiri ile mgbochi n'iji kwadobe ya bụ ebe. N'echi ya bụ ụbọchị mmemme kpọnkwem, onye ọbụla nọ n'obodo ahụ torugoro ihe e ji mmadụ eme na apụta n'uju ma sonye na ya bụ mmemme anya mmiri, ma' ọnọ n'ụlọ ma ọnọ n'ọhịa' (ndị bi n'obodo ahụ na ndị bi n'ebe dị iche iche). Nke a bụ n'ihi na ebe onye na-akwa mmadụ ka ọ na-akwa onwe ya. Gidigidi bụ ugwu eze, maka na ọ zụọ gidigidi a hụ ọha, a mara na obodo nwere mmadụ.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Nke ahụ wee bụrụ otu e si akwa ozu n'oge mbụ, bụ mgbe elu bụ ala ọsa, oge e ji mmadụ akpọrọ ihe karịa akụ, oge a na-emere ndị na-akwa ozu ebere, nakwa oge ndị na-akwa ozu na-emekwara onwe ha ebere.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Mana oge ugbu a, ihe ndị a adịghịzịkwa otu ha dị na mbụ maka na amamihe kọzịrị ụkọ n'akpa onye amamihe, ebe uche zuru oke funahịgokwara onye akpa uche. Ihe niile wee na-adazị hakoro hakoro maka na onye ghara ụzọ si ọhịa, ya na osisi ọhịa ana-alụ. Isi ghara èdè kụọ mkpi, ọgịga abụrụ ọgụ na mgba.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ugbu a bụzị oge mmadụ ga anwụọ, kama a ga-eli ya, eburu ya ga dọbagodi n'ụlọ nchekwa ozu, ka a ga-asị na ọbụghịzị akwa ala ga-ata ya, ma ọ bụ na ọ bụghị n'ala ka a ga-eli ya. Nke ahụ ga-anọzịkwa ebe ahụ wee mụọ ọtụtụ ego, tinyere ego ndị ọzọ a na-emefuzị n'akwamozu ugbu a.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ugbu a bụzịkwa oge mmadụ na-aga ree ala, ree ngwongwo ya, ma ọ bụ mee ihe ndị ọzọ dị iche iche ka o wee nweta ego ọ ga-eji kwa ozu, maka na ndị mmadụ na-amazịkwa aka onye akwamozu ya ga-aka da ụda, ma ọ bụ wee kwo ekwo. Ọ dịzie ka a ga-asị na a na-agba asara ma ọ bụ na a na-eme mmemme okpensi. Nke a wee bụrụ n'ihi na ọ gbara anyị bụ ndị Igbo nchezọ, bụ ihe akwamozu pụtara.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ugbu a, ọtụtụ ndị nwere ndị ọrịa na ndị ogbenye dị iche iche n'ụlọ na-agbachị ha nkịtị, ha ana-anwụ ma ọ bụ weere isi na-eje ije, biri n'ụlọ akịrịka, agụọ ana-echikwa ha ọnụ n'ala. Onweghị onye ọbụla ga-ajụ ha ka a na-anwụ anwụ ka a na-ete ete, ma ndị ụlọ ma ndị ama. Mana ngwa ngwa onye ahụ mere kpọgem n'ala, ọ bụrụ ọnwụ; ịhụ ka ndị be ya ga-amalite ịnyụsị ego ka nsị. Ha ga-ebugodi ụzọ kụtuo ụlọ ọkpọkịrị aja ya ahụ ma rụọ agidigba ụlọ elu ọhụụ ebe ahụ. Ha ga-ekpochasịkwa ebe ọbụla ma were ego tie ya ịgba, dịka a ga-asị na anya onye ahụ adịghị mma ịhụ ụlọ elu na ndụ ya.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ụfọdụ na-aga gokwara onye ahụ akpati kacha wee gala ọnụ n'ahịa, dịka a ga-asị na ili bụ ebe obibi, ma ọ bụ na ego na-aka mma ha oriri n'ọnwụ. Ụfọdụ ndị ọzọ na-agakwa biri ego n'ihu arụsị ka ha wee mee ka akwamozu onye nke ha dakarịa n'ụda, ebe ụfọdụ na-erisisi ihe a gara eji zụpụta ndị dị ndụ, were kwaa onye nwụrụ anwụ.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ọbụnadị ndị ụka, ndị obodo, ụmụ ọkpụ na otu dị iche iche na-achọzịkwa ka ha were ụtụ regbuo onye na-akwa ozu, nke pụta nnọọ e jiri sị na ala adịghị mma bụ uru ndị nze. Nke a gosiri n'ebe o doro anya na ndị ụka na ndị otu dị iche iche socha agbanye mmadụ anya n'oke mmefusi ego n'akwamozu site n'ụtụ afọ eju akpa ego. Obi ebere adịghịzịkwa, maka na ha ga-eji ụtụ wee tichakọchaa onye na-akwa ozu ego dị ya n'aka, ma gwakwa ya ụdị nri na mmanya ọ ga-esi debere ha.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ndị obodo n'onwe ha enweghịzịkwa obi enyemaka ma ya fọdụzie ime ihe ọbụla nyegara onye na-akwa ozu, karịa ma ịbịa añụsịrị ya mmanya na irisiri ya nri o ji akwọ ndị ọgọ.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ndi be anyị ọ bụzị gịnị na-eme??", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ọ bụzị a na-ekwu na ụlọ na-agba ọkụ, anyị ana-awụnyekuru ya abịrịbọ?? Ụfọdụ ndị bi ebe dị iche iche nụ na mmadụ nwụrụ n'obodo, ha agaghịdị akpọ n'ekwentị ma ọ bụ zie ozi, ma ya fọdụzịe ịbata ụlọ maka akwamozu ya. Ha asị na ihe siri ike, dịka a ga-asị na ha onwe ha agaghị anwụzị anwụ, ma ọ bụ na ọ bụghị mmadụ ga-eli ya.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ndị Igbo be anyị, ka anyị werenụ uche na-ata akara maka na ihe e mere na-ejighị uche na-aghọ nzuzu n'anya onye akpa uche. Ya mere, ka anyị burugodinụ ụzọ ghọta na akwamozu abụghị ịgba asara ma ọ bụ ime okpensi, nke o ji abụ mmemme Ekeresileesi. Kama, ọ bụ ihe anya mmiri na ihe iru uju.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ka anyị kwụsị ịgbakọ ego na mkpọ chere mgbe mmadụ nwụọrọ ka anyị wee nyere ya aka, ma ọ bụ ịgbakụta mmadụ, onye ogbenye, onye ọrịa na ihe ndị ọzọ a ga-eme eme azụ rukwaa mgbe onye ahụ dara n'ụra ọnwụ, anyi e wee malite ịnyụlasị ego elu ka nsị, ịrụ ụlọ elu na ime ihe ndị ọzọ, iji sị na anyị kwara onye ahụ n'ụzọ dara ụda. Akpati abụghị ebe obibi.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ihe ndị a niile ga-enyere anyị aka ịhụ na anyị mere ihe ndị anyị kwesiri ime mgbe isi ka na-eku ume, ma nyekwa aka belata oke nghafu ego anyị na-emefusi n'akwamozu na n'isi onye nwụrụ anwụ. Ndị ụka n'aka nke ha kwesikwara iji ire ha gụọ eze ha ọnụ ma selata aka n'ụtụ na ihe oriri dị iche iche ha na-ana n'aka ndị na-akwa ozu tupu ha abịa ya bụ akwamozu, ka ihe wee hara ha na nso. Ka m gharakwa ịsị na ọ bụghịkwanụ ụka ịkwa mmadụ na-ebuga onye ahụ elu igwe. Mana ihe a gba n'aka, e jighị enyo elele ya.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ya bụ, ndị be anyị, ka onye ọbụla haa nke o kwesiri ịha ma mee nke o kwesiri ime iji hụ na akwamozuṅgara nke ọma, na-abụghịkwa nke mmefusi ego. Maka na a dịghị ala ụma agbasa mmiri n'okwute. Onye a gwara kwe, ahụ ọzọ, a gwakwa ya.", "author": "Chidi Igwe", "title": "Njirimara Na Omenala Igbo: Akwamozu n'Ala Igbo", "category": "Ahụ Ike"},
{"text": "Ụnyaa bụ Tuzdee abalị 18 nke ọnwa juunu, otu egwuregwu bọọlụ Super Eagles nke ala Nigeria na ndị ogbo ha si mba Tahiti zutere na Brazil na asọmụmpi bọọlụ ụkwụ nke Confederation Cup. Asọmụmpi iko eze egwu bọọlụ a na-aga n’ihu ugbu a na mba Brazil.", "author": "Chidi Igwe", "title": "Super Eagles mere ndi Tahiti ji na aja na Confed Cup", "category": "Egwuregwu"},
{"text": "Na bọọlụ ahụ A kụrụ n'ama egwuregwu Mineirao, ndị Nigeria jiri ọkpụ goolu 6 A satara nanị 1 were merie mba Tahiti.", "author": "Chidi Igwe", "title": "Super Eagles mere ndi Tahiti ji na aja na Confed Cup", "category": "Egwuregwu"},
{"text": "Ka O mechara nkeji atọ egwu ọkpa ahụ malitere, Uwa Echiejile pịara otu shọtụ. Bọọlụ ya kụrụ mmadụ abụọ n’ahụ tupu Ọ dakpuo n’ime postu. Nke a nyere Nigeria goolu izizi ya. Ebe ihe dịka nkeji 10, Nnamdi Oduamadi kpara mmadụ abụọ ndị difenda mba Tahiti were sụtara Nigeria goolu ọzọ, nke mere ya goolu abụọ.", "author": "Chidi Igwe", "title": "Super Eagles mere ndi Tahiti ji na aja na Confed Cup", "category": "Egwuregwu"},
{"text": "Mgbe a gbachara bọọlụ ahụ, Nigeria nwetere ọkpụ  6 ebe mba Tahiti satara nanị otu.", "author": "Chidi Igwe", "title": "Super Eagles mere ndi Tahiti ji na aja na Confed Cup", "category": "Egwuregwu"},
{"text": "Nigeria ga-ezute mba Uruguay n’abalị 20 nke ọnwa juunu.", "author": "Chidi Igwe", "title": "Super Eagles mere ndi Tahiti ji na aja na Confed Cup", "category": "Egwuregwu"},
{"text": "Ndị otu egwu-bọọlụ ụkwụ nke ala Nigeria, Super Eagles, etufuona ohere ọzọ ha nwetere iji gosi na ha so na ndị bụ ndị n’asọmpi bọọlụ iko mba Afrịka nke na-aga n’ihu ugbu a.", "author": "Chidi Igwe", "title": "Nigeria na Zambia gbaziri onye lawa onye lawa", "category": "Egwuregwu"},
{"text": "Nigeria hapụrụ Zambia ha saa otu ọkpụ goolu Nigeria buru ụzọ nwete site n’aka Emmanuel Emenike. Tupu Emenike akụta otu goolu ahụ, Obi Mikel riri otu penaliti, nke karụ ịbụ goolu izizi nye ndị Nigeria.", "author": "Chidi Igwe", "title": "Nigeria na Zambia gbaziri onye lawa onye lawa", "category": "Egwuregwu"},
{"text": "Ndị egwu bọọlụ na-amasị na Nigeria, chere na Nigeria ga-ejisi ike merie ndị Zambia. Ọ bụ ihe anya-mmiri mgbe ndị Zambia mechara sata otu ọkpụ ahụ oge bọọlụ na-akwado ịbịa n’isi njedebe. Nigeria na Zambia gbaziri onye lawa onye lawa.", "author": "Chidi Igwe", "title": "Nigeria na Zambia gbaziri onye lawa onye lawa", "category": "Egwuregwu"},
{"text": "Izunna Okafor, Awka, Nigeria", "author": "Chidi Igwe", "title": "Ndị Ọgbaru Ekwuputana Nkwado Ha Nye Ọchịchị Obianọ Nke Ugboro Abụọ", "category": "Naijiria"},
{"text": "Ndị e ji okwu ha agba izu n'okpuru ọchịchị Ọgbaru dị na steeti Anambra ekwupụtago n'ebe ọ dara ụda na ha kwụ aka na-achị steeti ahụ bụ Gọvanọ Willie Obianọ n'azụ ma na-enyekwa ya nkwado zuru oke ịchị steeti ahụ nke ugboro abụọ.", "author": "Chidi Igwe", "title": "Ndị Ọgbaru Ekwuputana Nkwado Ha Nye Ọchịchị Obianọ Nke Ugboro Abụọ", "category": "Naijiria"},
{"text": "Ndị otu a kwupụtara nke ahụ na mmemme a chịkọbara site n'aka ndị otu pati APGA n'okpuru ọchịchị ahụ, bụ nke dọtara ọtụtụ ndị ukwu dị iche iche, nke gụnyere: onye isi otu pati ahụ n'okpuru ọchịchị Ikeja dị na steeti Legọọsị, ma bụrụkwa onye ode akwụkwọ nchịkọba nke otu Ọhaneze Ndị Igbo na steeti Anambra, bụ maazị Emmanuel Awogu.", "author": "Chidi Igwe", "title": "Ndị Ọgbaru Ekwuputana Nkwado Ha Nye Ọchịchị Obianọ Nke Ugboro Abụọ", "category": "Naijiria"},
{"text": "Ka ọ na-agwa ọhaneze ndị bịara mmemme ahụ okwu, onye ndu otu ụmụ nwaanyị n'okpuru ọchịchị ahụ, bụ 'Dame' Chinyere Mbakwe sị na ọtụtụ ọrụ dị iche iche Gọvanọ Willie Obianọ rụpụtara na ngalaba dị iche iche na steeti ahụ, tinyere ezi ọnọdụ nchekwa, ịkwụ ndị nkụzi na ndị ọrụ ụgwọ ọnwa n'oge, na ọtụtụ ihe ndị ọzọ o mepụtagoro  ga-agbara ya aka ebe, ma mekwa ka nturu ugo ya na nhọpụta ahụ na-abịa n'ihu na steeti ahụ bụrụ nnọọ nke dara ụda dịka a tụrụ anya.", "author": "Chidi Igwe", "title": "Ndị Ọgbaru Ekwuputana Nkwado Ha Nye Ọchịchị Obianọ Nke Ugboro Abụọ", "category": "Naijiria"},
{"text": "Ọ rịọzịkwara ndị Anambra ka ha ghara ikwe ka onye ma ọ bụ otu ọbụla duhie ma ọ bụ ghọrịa ha na  nhọpụta ahụ na-akpụdobe nso, bụ nke ga-ewere ọnọdụ n'abalị iri na asatọ nke ọnwa Nọvemba ahọ a.", "author": "Chidi Igwe", "title": "Ndị Ọgbaru Ekwuputana Nkwado Ha Nye Ọchịchị Obianọ Nke Ugboro Abụọ", "category": "Naijiria"},
{"text": "N'otu n'otu n'okwu ha, nnukwu onye enyem aka pụrụ iche nye Gọvanọ Obianọ n'ihe gbasaara ndọrọndọrọ ọchịchị bụ maazị Arịnzechukwu Awọgụ, na ogbo ya bụ maazị Paul Nwosu kwuputara na Gọvanọ Obianọ dị njikere ịhụ na ihe na-agawanye n'ihu na steeti ahụ otu o kwesiri, ọbụnadị ruo ọchịchị ya nke ugboro abụọ.", "author": "Chidi Igwe", "title": "Ndị Ọgbaru Ekwuputana Nkwado Ha Nye Ọchịchị Obianọ Nke Ugboro Abụọ", "category": "Naijiria"},
{"text": "Ndị otu ndọrọndọrọ ọchịchị 'All Progressive Grand Alliance (APGA) na steeti Anambra nọrọ ụbọchị Wenezdee wee họpụta nwa amadi ahụ jibụrụ ọkwa dịka onyeisi ụlọakụ ala Nigeria (Central Bank of Nigeria, CBN), bụ Ọkammụta Chukwuma Charles Soludo dịka onye ga-eji aha ya bụ otu ndọrọndọrọ wee zọọ ọkwa gọvanọ steeti Anambra na nhọpụta ahụ a ga-eme na steeti ahụ.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "Ha bụ ndị otu e ji okwu ha agba izu nọrọ n'ebe ahụ kwuo hoohaa na ọchịchị Gọvanọ Willie Obianọ dị ha mma, na n'ihi ya, ya chịrị gaba, na ha kwụkwa ya n'azụ, maka na ọchịrị mma ga-achịkwa ọzọ.", "author": "Chidi Igwe", "title": "Ndị Ọgbaru Ekwuputana Nkwado Ha Nye Ọchịchị Obianọ Nke Ugboro Abụọ", "category": "Naijiria"},
{"text": "Nhọpụta ahụ a họpụtara Ọkammụta Soludo bụ nke e mere na nhọpụta ime ụlọ otu ndọrọ ndọrọ APGA, bụ nke weere ọnọdụ n'ogige 'Dora Akunyili Women Development Centre' dị n'Awka bụ isi obodo steeti Anambra, ma bụrụkwa nke ọtụtụ ndị dị iche iche e ji okwu ha agba izu n'otu ndọrọndọrọ ọchịchị ahụ sonyèrè na ya, tinyere aka na-achị steeti Anambra, bụ Gọvanọ Willie Obianọ; Ọkaokwu ụlọ omeiwu steeti ahụ, bụ Maazị Uche Okafor, na ọtụtụ ndị ọzọ.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "Dịka mpụtàrà ya bụ ịtụ akwụkwọ siri kọwaa, ndị ọzọ dị iche iche soro wee zọọ nkwàdo na ikike ahụ nwètàkwàrà ụfọdụ nkwàdo olenaole, mana nke Ọkammụta Soludo kacha n'ọnụọgụgụ, bụzị nke nyere ya mmeri ahụ.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "N'im ndị ahụ soro wee zọọ ya bụ nkwàdo, ThankGod Ibeh nwètàrà nkwàdo dị anọ (4) n'ọnụọgụgụ, wee gbaa onye nke anọ; Maazị Damian Okolo nwètara nkwàdo dị asaa (7) n'ọnụọgụgụ, wee gbaa onye nke atọ; Maazị Okwudili Ezenwankwo nwètàrà nkwàdo dị iri anọ na ótù (41) n'ọnụọgụgụ, wee gbaa onye nke abụọ; ebe Ọkammụta Soludo nwètàrà nkwàdo dị narị asaa na iri anọ (740) n'ọnụọgụgụ, wee gbaa onye nke mbụ.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "N'okwu ya oge ọ na-akpọpụta mpụtàrà nhọpụta ime ụlọ ahụ ahụ, onye ji ọkwa 'Chief Returning Officer of the APGA governorship Electoral Committee Panel', bụ Deacon Samson Olalere mèrè ka a mara na ọnụọgụgụ mmadụ ndị a tụrụ anya na ha ga-eso wee tụọ akwụkwọ na nhọpụta ime ụlọ ahụ dị narị asatọ na iri na abụọ (812), bụ ndị nnọchianya òtù ndọrọ ndọrọ ahụ sitere wọọdụ narị atọ na iri abụọ na isii (326) e nwere na steeti Anambra.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "Kaosiladị, o mere ka a mara na ọ bụ mmadụ narị asaa na iri iteghete na ise (795) ndị bịara soro debànye aha maka iso wee tụọ ya bụ akwụkwọ, ma kọwakwa na mkpokọta ọnụọgụgụ akwụkwọ a tụtara ebe ahụ ụbọchị ahụ dị narị asaa na iri iteghete na abụọ (792).", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "Maazị Olalere gara n'ihu kọwaara ndị sonyere n'ịtụ akwụkwọ ahụ na onye ọbụla n'ime ndị ahụ a tụụrụ akwụkwọ pụrụ ịzọ ọkwa gọvanọ ahụ, mana ọ dị mkpa na ha wepụtara otu onye ga-eji aha ya bụ otu ndọrọndọrọ wee zọọ ọkwa ahụ, dịka ọ dị n'akwụkwọ iwu na-ahụ maka nhọpụta ọchịchị n'ala Nigeria, na usoro e si eme ya bụ nhọpụta.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "O kèlèkwàzịrị ndị niile sonyere na ya bụ nhọpụta ime ụlọ maka inwe ndidi ha na ịhụ na e mere ya bụ ihe n'udo na ọñụ; ọbụladị dịka o jizịkwara ikike ya wee kwuwaa ma nye Ọkammụta Soludo asambodo dịka onye ga-eji aha otu ndọrọndọ ahụ wee zọọ ya bụ ọkwa Gọvanọ a ga-azọ na steeti ahụ n'abalị isi nke ọnwa iri na otu ahọ a.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "N'okwu nke ya n'ebe ahụ, aka na-achị steeti Anambra, bụ Gọvanọ Willie Obianọ kèlèrè ndị niile sonyere na ya bụ nhọpụta ime ụlọ, ọkachasị n'ihi ndidi na obi umeala ha nwere na etu e siri mee ya bụ nhọpụta n'udo, n'enweghị nsogbu ọbụla.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "O kwupụtara olileanya o nwere na otu ndọrọndọrọ APGA ga-enwetekwa mmeri n'okpuru ọchịchị iri abụọ na otu niile e nwere na steeti ahụ na nhọpụta ọkwa gọvanọ ahụ na-abịa n'ihu, dịka o mere n'ahọ 2017 oge a họpụtaghàrịrị ya nke ugboro abụọ.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "Oge ọ na-ekwepụtànwò mkpebi ya inyefe ọchịchị n'aka onye maara nke ekwe na-akụ, Gọvanọ gara n'ihu kpọkuo ndị otu ndọrọndọrọ APGA na ụmụafọ steeti ahụ n'izugbe, ka ha kwàdo ma tụnyere otu ndọrọndọrọ ahụ na nhọpụta ahụ na-akpụdobe nso n'ike n'ike ugbua, ka APGA wee chịrị gaba.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "N'okwu nke ya oge ọ na-anabata asambodo nturuugo ahụ, Ọkammụta Soludo, onye ihu ọchị wara n'ụdị pụrụ iche kèlèrè mmadụ niile sonyere nà ndị chịkọbàrà nhọpụta ahụ maka etu ya bụ ihe siri gaa nà mmeri ahụ o nwetere, ma kọwaa na ọ bụ n'aka Chukwu ka mmeri si abịa.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "O kpupuuru ndị gọvanọ chịbụrụ steeti Anambra n'oge mbụ okpu maka ihe dị iche iche ha mepụtara, ma kelee aka na-achị steeti ahụ ugbua, bụ Gọvanọ Obianọ maka ezi ọrụ ya, ọbụladị dịka o kwere nkwà na ọ ga-amalite n'ebe Gọvanọ Obianọ kwụsịrị ma mekwa ihe dara ụda, ma ọ bụrụ gọvanọ.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "Ọ kpọpụtasịrị ebe dị iche iche ọ rụgoro ọrụ ma jie ọkwa dị iche iche ma n'oge mbụ ma ugbua, ma mezie ka a mara na ya ekpebiela ịbataru ụlọ bịa jeere steeti ya bụ Anambra ozi ugbua, bụzị nke mere o jiri nabata ma kwete oge ndị mmadụ kpọlitere ya ka ọ bịa zọọ ọkwa gọvanọ steeti ahụ.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "Ọkammụta Soludo kpọkuzịrị ụfọdụ ndị chọbụrụ iji aha otu ndọrọndọrọ APGA wee zọọ ọkwa gọvanọ na steeti ahụ, ma rịọ ha ka ha bịakọta ọnụ, jikọọ aka, ma kwàdo ya ugbua e wepụtagoro ya, iji hụ na APGA nwètèkwàrà mmeri ọzọ dara ụda, na wọọdọ niile dị na steeti ahụ, na nhọpụta ahụ na-abịa n'ihu.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "N'okwu ha n'otu n'otu, ụfọdụ ndị sonyere na nhọpụta ime ụlọ ahụ, nke gụnyere Sinetọ Victor Umeh nọchibụrụ anya mpaghara ọgbọ nta nkwàdo 'Anambra Central' n'oge mbụ; onyeisi ụlọọrụ 'Anambra State Signage and Advertisement Agency, ANSAA, Maazị Jude Emecheta; onyeisi òtù nkwàdo Soludo a maara dịka 'Youths Earnestly Seek Soludo, YESS', bụ Dọkịta Nelson Omenugha, na ndị ọzọ, kwupụtara obi añụrị ha maka mmeri ahụ Ọkammụta Soludo nwetara, ma kpọkuo Ndị Anambra ka ha kwàdó ya nke ọma ka o wee nweta nturuugo dara ụda na nhọpụta ọkwa ọchịchị gọvanọ ahụ a ga-eme n'ọnwa Nọvemba 6 ahọ a.", "author": "Izunna Okafor", "title": "Anambra 2021: APGA Ahọpụta Soludo Dịka Onye Ga-Eji Aha Ya Zọọ Ọkwa Gọvanọ", "category": "Ndọrọndọrọ Ọchịchị"},
{"text": "Ibe Kelechukwu, Ogun State, Nigeria", "author": "Chidi Igwe", "title": "Otu Egwu Bọọlụ Ala Anyị Akwadowela", "category": "Egwuregwu"},
{"text": "Otú egwu bọọlụ ala anyị, Super Eagles, ebidola nkwadebe n'ebe ọ kpụ ọkụ n'ọnụ maka asọmpi itozuoke iji were sonye n'iko mba Afrịka nke afọ puku abụọ na iri na iteghete n'ụbọchị Fraịdee megide ndị òtù ha bụ ndị mba Seychelles na ama egwuregwu Stephen Keshi, dị na Asaba dịka ndị egwu bọọlụ mmadụ iri abụọ na atọ sonyere na ya bụ nkwado nke onye nọ n'isi ya bụ Gernot Rohr.", "author": "Chidi Igwe", "title": "Otu Egwu Bọọlụ Ala Anyị Akwadowela", "category": "Egwuregwu"},
{"text": "Ọ bụ nnukwu arụ kwọ nwa ka a gbara n'anwụ, dịka ndị ọrụ 'Nigeria Security and Civil Defence Corps (bụ 'NSCDC' n'aha mkpirisì), ngalaba nke steeti Anambra, jidere ma kpụgharịa otu nwoke gbara ahọ iri anọ na asatọ maka ịkwasò ụmụ ya ụmụnwaanyị atọ iko n'ike na steeti ahụ.", "author": "Izunna Okafor", "title": "Ndị NSCDC Ejidela Nwoke Ahọ Iri Anọ Na Asatọ Kwasoro Ụmụ Ya Atọ Iko n'Anambra", "category": "Arụrụala"},
{"text": "Mmadụ ise: Francis Uzoho, Henry Onyekuru, John Ọgụ, Oghenakaro Etebo na Victor Osimhen, bụ ndị a na-eche na ha ga-erute na ebe nchere oge ha na elekere anọ nke mgbede ụbọchị Tuzdee, mana otu na-ahụ maka egwu bọọlụ ala anyị bụ \"Nigeria Football Federation\" ekwetala na ndị ahụ na-agba bọọlụ na mba ofesi erutela site na Twitter na mgbede ụbọchị ahụ.", "author": "Chidi Igwe", "title": "Otu Egwu Bọọlụ Ala Anyị Akwadowela", "category": "Egwuregwu"},
{"text": "\"Ụlọ zuru ezu. John Ogu, Etebo Oghenakaro, Francis Uzoho, Victor Osimhen na Henry Onyekuru awụchiela na-ebe nchere iji sonyere na nkwadebe nke taa. #FeeSuperEagles #Team9jaStrong.\" bụ ihe ha dere na Twitter nke otu egwu bọọlụ", "author": "Chidi Igwe", "title": "Otu Egwu Bọọlụ Ala Anyị Akwadowela", "category": "Egwuregwu"},
{"text": "Nanị mmadụ asaa n'ime ndị otu egwu bọọlụ ahụ bụ ndị rutere maka nkwadebe ahụ na Mondee, nke gụnyere Alex Iwobi, Odion Ighalo, Semi Ajayi, Valentine Ozornwafor, Daniel Akpeyi, Ikechukwu Ezenwa na Ikouwen Udo, bụ ndị rutere n'oge.", "author": "Chidi Igwe", "title": "Otu Egwu Bọọlụ Ala Anyị Akwadowela", "category": "Egwuregwu"},
{"text": "Arụrụala nwoke na njide e jidere ya bụ nke a gbara n'anwụ site n'aka onye na-ahụ maka mmekọrịta ọhaneze na ụlọọrụ NSCDC na steeti Anambra, bụ ASC I Okadigbo Edwin, bụ onye kụpụụrụ ndị ntaakụkọ ozi na nsonso a n'Awka bụ isi obodo steeti Anambra, banyere ihe ahụ ya bụ nwoke mere.", "author": "Izunna Okafor", "title": "Ndị NSCDC Ejidela Nwoke Ahọ Iri Anọ Na Asatọ Kwasoro Ụmụ Ya Atọ Iko n'Anambra", "category": "Arụrụala"},
{"text": "Dịka o siri kọwaa, nwoke ahụ, bụ Maazị Igbo Thomas, bụ onye obodo Okolo Anị dị n'okpuru ọchịchị ime obodo Igbo Etiti nke steeti Enugu, ma biri ebiri n'obodo Enuọjị dị n'Enugwu-Ukwu, n'okpuru ọchịchị Njikọka dị na steeti Anambra, bụ ebe ọ nọrọ wee kụọ akụmakụ ahụ.", "author": "Izunna Okafor", "title": "Ndị NSCDC Ejidela Nwoke Ahọ Iri Anọ Na Asatọ Kwasoro Ụmụ Ya Atọ Iko n'Anambra", "category": "Arụrụala"},
{"text": "Ọnụ ọgụgụ ha bawanyere ụba na Tuzdee dịka osote onye isi otu egwu bọọlụ ahụ bụ Ahmed Musa, Leon Balogun, Kenneth Omeruo, William Troost-Ekong na ndị ọzọ sonyere ibe ha na ebe nchere ahụ.", "author": "Chidi Igwe", "title": "Otu Egwu Bọọlụ Ala Anyị Akwadowela", "category": "Egwuregwu"},
{"text": "O mere ka a mara na ọ bụ n'ọnwa gara aga ka a nọrọ wee wètara ha mkpesa site n'aka ótù òtù nnọrọonwe a maara dịka 'Child Protection Network (CPN)' wee gwa ha na otu nwoke nọ be ya wee na-akpọrikọ ma na-amazụrị ụmụaka atọ ọ mụrụ amụ, bụ ụmụaka gbara ahọ asatọ, ahọ atọ, na ọnwa iri na asatọ n'otu n'otu.", "author": "Izunna Okafor", "title": "Ndị NSCDC Ejidela Nwoke Ahọ Iri Anọ Na Asatọ Kwasoro Ụmụ Ya Atọ Iko n'Anambra", "category": "Arụrụala"},
{"text": "Ndị egwu bọọlụ ahụ nwere nkwadebe mbụ ha maka asọmpi ahụ oge ọ fọdụrụ nkeji iri na ise ka ọ kụọ elekere ise nke mgbede ụbọchị Tuzdee n'ámá egwuregwu Stephen Keshi.", "author": "Chidi Igwe", "title": "Otu Egwu Bọọlụ Ala Anyị Akwadowela", "category": "Egwuregwu"},
{"text": "Ndị otú egwu bọọlụ Gernot Rohr bụ ndị tozugororị maka asọmpi iko mba Afrịka nke afọ puku abụọ na iri na iteghete na ndị ọgbọ ha na mba Ijipt ga-asọkwa mpi nke enyi na enyi na Asaba ụbọchị Tuzdee izu ụka ọzọ.", "author": "Chidi Igwe", "title": "Otu Egwu Bọọlụ Ala Anyị Akwadowela", "category": "Egwuregwu"},
{"text": "Nke a, dịka o siri kọwaa, mézịrị ka onyeisi ha n'ụlọọrụ NSCDC ahụ, bụ Comdt David Bille, FCIA, chịkọba ndị ọrụ ya ozigbo wee zipu ha ka ha ga nwụchikọọ ya bụ nwoke arụrụala, bụ nke ha mere ozigbo ngwangwa ha ruru n'ebe ahụ, wee kpụrụ ya bịa n'isi ụlọọrụ ha dị n'Awka.", "author": "Izunna Okafor", "title": "Ndị NSCDC Ejidela Nwoke Ahọ Iri Anọ Na Asatọ Kwasoro Ụmụ Ya Atọ Iko n'Anambra", "category": "Arụrụala"},
{"text": "Ọ kọwara na oge a gbara ya ajụjụọnụ, na nwoke ahụ tụbụrụ asị na mbụ wee sị na o meghị ihe ahụ a na-ekwu na o mere; mana o mechaziere kweta na ọ bụ eziokwu na o mere ya bụ ihe oge ụmụ ya bịara wee nọrọ n'ihu ya gbaa akaebe na o riri pịara ha ọkụ n'eziokwu, ma kwuo na ọ bụghị nke mbụ ọ na-eme ihe dị etu ahụ.", "author": "Izunna Okafor", "title": "Ndị NSCDC Ejidela Nwoke Ahọ Iri Anọ Na Asatọ Kwasoro Ụmụ Ya Atọ Iko n'Anambra", "category": "Arụrụala"},
{"text": "Maazị Edwin kwukwazịrị na a kpọrọ ụmụaka ahụ gaa ụlọọgwụ maka ilele ha ahụ na inye ha ọgwụgwụ na nleruanya kwesiri ekwesi; ọbụladị dịka o mere ka a mara na ha ka na-eme nnyocha banyere arụrụala nwoke ahụ, nke mgbe ha mechaara ya, a kpụpụ ya ụlọikpe, ebe a ga-eji usoro iwu wee nye ya ntaramahụhụ ruru ya.", "author": "Izunna Okafor", "title": "Ndị NSCDC Ejidela Nwoke Ahọ Iri Anọ Na Asatọ Kwasoro Ụmụ Ya Atọ Iko n'Anambra", "category": "Arụrụala"},
{"text": "N'akụkụ nke ọzọ, otú egwu bọọlụ mba Seychelles, a na-akpọ 'Pirates', wụchiri na Abuja na Tuzdee maka asọmpi itozu oké iko mba Afrịka.", "author": "Chidi Igwe", "title": "Otu Egwu Bọọlụ Ala Anyị Akwadowela", "category": "Egwuregwu"},
{"text": "Mmadụ dị iri abụọ na iteghete nke si mba Seychelles bịa, soro ụgbọ elu Ethiopia were bata n'ehihie Tuzdee ma bụrụzie ndị ga-agaba Asaba na Wednezdee (taa), dịka akụkọ sị na ụlọ ọrụ ndị NFF sịrị dị", "author": "Chidi Igwe", "title": "Otu Egwu Bọọlụ Ala Anyị Akwadowela", "category": "Egwuregwu"},
{"text": "N'akụkọ ọzọ dịkwa ka ibe ya, ndị ọrụ NSCDC ahụ nọkwara na nsonso a wee jide otu onye a na-enyo ènyò na ọ bụ onye otu nzuzo.", "author": "Izunna Okafor", "title": "Ndị NSCDC Ejidela Nwoke Ahọ Iri Anọ Na Asatọ Kwasoro Ụmụ Ya Atọ Iko n'Anambra", "category": "Arụrụala"},
{"text": "Akụkọ kọrọ na ya bụ nwoke wụrụ aja ngwuru wee mabata n'ogige isi ụlọọrụ NSCDC dị n'Awka, nke mezịrị e jiri nwụchie ya. ", "author": "Izunna Okafor", "title": "Ndị NSCDC Ejidela Nwoke Ahọ Iri Anọ Na Asatọ Kwasoro Ụmụ Ya Atọ Iko n'Anambra", "category": "Arụrụala"},
{"text": "Mgbe e jidere ya, nwaokorobịa ahụ kọwara na ọ bụ ọsọ ndụ ka ọ na-aga wee wụbàta n'ebe ahụ, n'ihi na ndị otu nzuzo na-achụ ya ọsọ oge ahụ ka ha memilaa ya.", "author": "Izunna Okafor", "title": "Ndị NSCDC Ejidela Nwoke Ahọ Iri Anọ Na Asatọ Kwasoro Ụmụ Ya Atọ Iko n'Anambra", "category": "Arụrụala"},
{"text": "Izunna Okafor dere akụkọ a", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "Nnyocha ka na-agakwa n'ihu banyere nwaokorobịa ahụ, nke mgbe e mechara ya, a kpụpụkwa nwoke ahụ ụlọikpe.", "author": "Izunna Okafor", "title": "Ndị NSCDC Ejidela Nwoke Ahọ Iri Anọ Na Asatọ Kwasoro Ụmụ Ya Atọ Iko n'Anambra", "category": "Arụrụala"},
{"text": "N'ịga n'ihu n'ọrụ iwulite ngalaba ahụike steeti Anambra, ọchịchị steeti ahụ enyela ụlọọgwụ ndị ụka dịgasị na steeti ahụ mgbàkọta ego ruru nde narị naịra abụọ na iri asatọ na asatọ na ọkara (N288.5m) iji kwàdo ma sị ha jisie ike n'ọrụ ịkwalite ọnọdụ ahụike na steeti ahụ.", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "Mmemme inyefè ego a bụ nke weere ọnọdụ n'ogige \"Dora Akunyili Women Development Centre' dị n'Awka bụ isi obodo steeti Anambra, ma bụrụ nke dọtara ma ndịisi ụka, ndị ọrụ gọọmenti, ndị ndu obodo, ndị ọrụ ahụike, tinyere ndị ọzọ e ji okwu ha agba ìzù na ngalaba dị iche iche.", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "Dịka o siri metụta nkesà ego ahụ, ụka Katọliiki nwèrè ụlọọgwụ dị iri abụọ na anọ n'ọnụọgụgụ n'ime steeti ahụ, ma nweta akwụkwọ ndọrọ ego dị otu narị nde naịra na iri iteghete na asaa, na ụma narị puku naịra asaa na iri ise. ", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "N'aka nke ọzọ, ụka Angịlịkan nwèrè ụlọọgwụ iri abụọ na isii, ma nwete akwụkwọ ndọrọ ego dị nde naịra iri isii na otu na puku naịra ise; ebe ndị ụka ọgbara ọhụrụ (a maara dịka pentikostaal) nwere otu ụlọọgwụ, ma nwete akwụkwọ ndọrọ ego ruru nde naịra iri atọ.", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "N'okwu ya oge ọ na-enye ha akwụkwọ ndọrọ ego ahụ, Gọvanọ Willie Obianọ mere ka a mara na ọchịchị ya nwere ezi mmasị n'ịkwàlitè ezi ọnọdụ ahụike na steeti ahụ, nke mezịrị o ji etinye ọkpụrụkpụ ego ma na-enyekwa nkwàdo na mgbe na mgbe nyegara ụlọ ahụike dị iche iche na steeti ahụ, ma ndị abụghị nke gọọmentị.", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "Ọ gara n'ihu kwupụta na kemgbe o siri bata n'ọkwa, na ọchịchị ya na-enye ụlọọgwụ ndị ụka nkwàdo dị ukwu, nke na o tinyela ego karịrị ijeri naịra abụọ na ngalaba ụlọ ahụike ndị ụka dịgasị n'ime steeti ahụ. O kwezịrị nkwà na gọọmentị ya agaghị ala azụ n'ịkwàdò ha na ụlọọgwụ ndị ọzọ dị na steeti ahụ, ya na ịkwalitekwu ogoogo ọnọdụ mmepe na ngalaba niile nke steeti ahụ.", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "Dịka ọ na-enye ndị ụka ndụmọdụ ka ha gaa n'ihu iji ego ahụ mepụta ihe dị ukwu n'ụlọọgwụ ha dị iche iche, Gọvanọ Obianọ kpọpụtasịrị ụfọdụ ihe ndị ọchịchị ya mepụtagoro na ngalaba ahụike steeti ahụ kemgbe ọ batara n'ọkwa ọchịchị n'ahọ 2014, ma kpọkuzie Ndị Anambra ka ha gaa n'ihu inye ọchịchị ya nkwàdo, iji gaa n'ihu n'ọrụ ọma ahụ o ji n'aka na steeti ahụ.", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "Na mbụ n'okwu ya, Kọmishọna na-ahụ maka ahụike na steeti Anambra, bụ Dọkịta Vincent Okpala gbàrà akaebe na Gọvanọ Obianọ emepụtela ọtụtụ ihe dara ụda na ngalaba ahụike steeti ahụ, ọkachasị site n'atụmatụ ahụike 'Anambra State Health Insurance Scheme(ASHIA)', bụ nke megoro ka inweta ọgwụgwọ dịrị ụmụ mmadụ mfe ma dịka ọnụ ala nle ukwuu na steeti ahụ.", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "O mere ka a mara na ASHIA sò n'otu n'ime atụmatụ ahụike atọ kacha arụ ọrụ na steeti ahụ, ma kwuo na n'okpuru atụmatụ ahụike ASHIA ahụ, na mmadụ pụrụ iji naanị puku naịra iri na abụọ wee nara ọgwụgwọ n'efu ruo otu ahọ zuru ezu n'ụlọọgwụ ọ chọrọ.", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "Na ntụnye nke ya, onyeisi ụlọọrụ ''Anambra State Health Insurance Scheme(ASHIA)', bụ Dọkịta Simeon Onyemaechi kèlèrè Gọvanọ Obianọ maka ọrụ ọma ọ rụgoro na ngalaba ahụike steeti ahụ, ma kpọkuo Ndị Anambra ka ha debànye aha ma sonye n'atụmatụ ahụike ASHIA iji rite ọtụtụ uru dị iche iche dị na nke ahụ.", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "N'ozi ekele ha n'otu n'otu, ụfọdụ ndịisi ụka sonyere na mmemme ahụ, nke gụnyere Fada Vincent Okala Abanogu, nke ụlọọgwụ \"Immaculate Heart Multi Specialty Hospital, Aguleri\" kèlere Gọvanọ Obianọ na ọchịchị steeti Anambra maka ezi nkwàdo ahụ, ma kwe nkwa ịga n'ihu na-akwado ọchịchị steeti ahụ nà ọmarịcha ebumnobi ya n'ebe ngalaba ahụike dị, site n'itinye ego ndị ahụ n'ọrụ na ịkwàlite arụmọrụ ahụike ha na steeti ahụ.", "author": "Izunna Okafor", "title": "Gọọmentị Anambra Ejirila N288.5m Kwàdo Ụlọọgwụ Ndị Ụka", "category": "Ụka"},
{"text": "Izunna Okafor, Awka, Nigeria", "author": "Chidi Igwe", "title": "Ndi Ogidi Echiena Gọvanọ Obianọ 'Dike E Ji Eje Mba'", "category": "Mmemme"},
{"text": "Aka na-achị steeti Anambra bụ Gọvanọ Willie Obianọ enwetena aha echichi ọhụụ 'Dike e ji eje mba' site n'aka ndị obodo Ogidi, bụ nke dị n'okpuru ọchịchị Idemili Nọọtụ na steeti ahụ.", "author": "Chidi Igwe", "title": "Ndi Ogidi Echiena Gọvanọ Obianọ 'Dike E Ji Eje Mba'", "category": "Mmemme"},
{"text": "Aka na-achị steeti Anambra bụ Gọvanọ Willie Obianọ enwetena aha echichi ọhụụ 'Dike e ji eje mba' site n'aka ndị obodo Ogidi, bụ nke dị n'okpuru ọchịchị Idemili Nọọtụ na steeti ahụ.", "author": "Chidi Igwe", "title": "Ndi Ogidi Echiena Gọvanọ Obianọ 'Dike E Ji Eje Mba'", "category": "Mmemme"},
{"text": "Gọvanọ Obianọ natara ya bụ oke echichi pụrụ iche na mmeme Ilo Mmụọ bụ nke weere ọnọdụ n'obi eze ọdịnala obodo ahụ, bụ Igwe Alex Ọnyịdo, ma bụrụkwa mmemme ndị obodo ahụ na-eji eme emume iri ji ọhụụ ha.", "author": "Chidi Igwe", "title": "Ndi Ogidi Echiena Gọvanọ Obianọ 'Dike E Ji Eje Mba'", "category": "Mmemme"},
{"text": "Ya bụ mmemme bụ nke dọtara ndị ukwu ndị ukwu dị iche iche site na mpaghara dị iche iche n'ala anyị, nke gụnyere gọvanọ Willie Obianọ na osote ya bụ Dọkịnta Nkem Okeke, onye isi otu pati APGA n'ala anyị n'oge mbụ, ma bụrụkwa onye isi otu ịchụ nta nkwado maka ịhọpụtagharị gọvanọ Willie Obianọ nke ugboro abụọ, bụ Maazị Victor Umeh, tinyere ọtụtụ ndị ọrụ gọọmeenti dị iche iche na ụmụafọ obodo ahụ.", "author": "Chidi Igwe", "title": "Ndi Ogidi Echiena Gọvanọ Obianọ 'Dike E Ji Eje Mba'", "category": "Mmemme"},
{"text": "Ka ọ na-echibe ya echichi ahụ, Igwe Ọnyịdọ sị na ya bụ mmemme bụ nke dịbara gboo iji kwalite mmekọrịta na ịdị n'otu nke ndị obodo ahụ, ma kpekwazie ekpere ka owuwe ihe ubi nke ahọ a bukarịchaa nke ndị gara aga. O toro gọvanọ Obianọ n'ihi ihe dị iche iche o mepụtagoro kemgbe ọ rịgooro n'ọkwa ọchịchị, ọ kachasị na ngalaba ọrụ ugbo, nchekwa na ihe mwunye, ma gwakwazie ya na ndị obodo ahụ ekpebiena ịkwado ya na nhọpụta ahụ na-abịa n'ihu na steeti ahụ n'ihi na o gosina ha ịhụnanya.", "author": "Chidi Igwe", "title": "Ndi Ogidi Echiena Gọvanọ Obianọ 'Dike E Ji Eje Mba'", "category": "Mmemme"},
{"text": "N'okwu nke ya kwa, otu nwaafọ obodo ahụ ma bụrụkwq onye a ma ama n'ịzụ ahịa, bụ 'Chief' Sam Anyanwụtakụ, mere ka a mara na site n'aka gọvanọ Obianọ, na Chineke ewechighatana udo n'obodo, bụ nke gbapụrụ kemgbe ihe karịrị ahọ iri abụọ gara aga a na-azọ eze na ya bụ obodo, ma sịkwazie na echichi ahụ bụ iji kele ya n'ihe o meere ha.", "author": "Chidi Igwe", "title": "Ndi Ogidi Echiena Gọvanọ Obianọ 'Dike E Ji Eje Mba'", "category": "Mmemme"},
{"text": "Na nzaghachi, gọvanọ Obianọ kelere Igwe Ọnyịdọ na Ogidi niile banyere nnukwu nkwanye ugwu ahụ ha nyere ya ma kwe ha nkwa na ọ ga-aga n'ihu na-echeta ndị obodo ahụ n'ọchịchị ya. Ọ sị na ọrụ ijikọ aka ọnụ nke ya na ndị Anambra iji hụ na e nwere ịdị n'otu na ezi ọnọdụ obibi ndụ so n'ezi ihu na mbọ ọchịchị ya na-agba, na n'ihi ya, na ọ ga-agakwa n'ihu n'ịkwalite ezi ọdịmma ahụ site n'ọchịchị ya.", "author": "Chidi Igwe", "title": "Ndi Ogidi Echiena Gọvanọ Obianọ 'Dike E Ji Eje Mba'", "category": "Mmemme"},
{"text": "N'ozi ekele ya, ode akwụkwọ mgbasa ozi nke otu pati APGA n'ala anyị bụ maazị Ifeatụ Obi-Okoye, onye bụkwa nwaafọ obodo ahụ kwuru na mmemme ahụ nke e jikwa echeta ọgbụgba otu ahọ Igwe Ọnyịdo jiri rịgoro n'ọkwa ọhịchị bụ nke dara ụda n'ihi na ngọzị ọdịnala amalitekwana ịbatara ụmụafọ obodo ahụ n'ịgba mbọ ha niile, ka ọ gasịrị nnọọ ihe karịrị ahọ iri abụọ.", "author": "Chidi Igwe", "title": "Ndi Ogidi Echiena Gọvanọ Obianọ 'Dike E Ji Eje Mba'", "category": "Mmemme"},
{"text": "Imepe ụlọ ọrụ nhazị ọhụụ nke eze ọdịnala ahụ na egwu ọdịnala dị iche iche a gbara so n'ihe pụtakarịchara ihè na ya bụ mmemme.", "author": "Chidi Igwe", "title": "Ndi Ogidi Echiena Gọvanọ Obianọ 'Dike E Ji Eje Mba'", "category": "Mmemme"},
{"text": "Izunna Okafor, Awka, Nigeria", "author": "Chidi Igwe", "title": "Ndị Ụmụeri Emee Mmemee Iri Ji Ọhụụ Ka Ọ Gachara Ahọ Iri Abụọ Na Abụọ", "category": "Mmemme"},
{"text": "Nke bụ nnukwu oke ọñụ dara nnọọ n'obodo Ụmụeri nke dị n'okpuru ọchịchị 'Anambra East' na steeti Anambra, dịka ụmụafọ obodo ahụ, ndị dị iche iche selitere isi n'ọrụ gọọmenti , ndị enyị, ikwu na ibe nupụtara n'igwe iji wee mee mmemme iri ji ọhụụ nke obodo ahụ nke mbụ na mbụ ya ka ọ gachara ahọ iri abụọ na abụọ.", "author": "Chidi Igwe", "title": "Ndị Ụmụeri Emee Mmemee Iri Ji Ọhụụ Ka Ọ Gachara Ahọ Iri Abụọ Na Abụọ", "category": "Mmemme"},
{"text": "Nke bụ nnukwu oke ọñụ dara nnọọ n'obodo Ụmụeri nke dị n'okpuru ọchịchị 'Anambra East' na steeti Anambra, dịka ụmụafọ obodo ahụ, ndị dị iche iche selitere isi n'ọrụ gọọmenti , ndị enyị, ikwu na ibe nupụtara n'igwe iji wee mee mmemme iri ji ọhụụ nke obodo ahụ nke mbụ na mbụ ya ka ọ gachara ahọ iri abụọ na abụọ.", "author": "Chidi Igwe", "title": "Ndị Ụmụeri Emee Mmemee Iri Ji Ọhụụ Ka Ọ Gachara Ahọ Iri Abụọ Na Abụọ", "category": "Mmemme"},
{"text": "Ya bụ mmemme bụ nke weere ọnọdụ n'obi eze ọdịnala obodo ahụ, bụ Igwe Ben Emeka. Igwe Emeka na nwunye ya bụ lọọlọ Ocheze Chinwe, tinyere ndị ichie igwe nọrọ na mmemme ahụ wee gbaa egwu ịgbaeze na uhie, ebe a gbazịkwara ọtụtụ egwu ọdịnala dị iche iche.", "author": "Chidi Igwe", "title": "Ndị Ụmụeri Emee Mmemee Iri Ji Ọhụụ Ka Ọ Gachara Ahọ Iri Abụọ Na Abụọ", "category": "Mmemme"},
{"text": "Ya Igwe site na nnọnyere ndị ichie nọrọ n'oge ahụ wee mee omenala ịwa ji, nke ọ nọ na ya wee warịe otu mba ji ụzọ atọ, nke nọchitere anya mpaghara atọ mejupụtara obodo ahụ, bụ: mpaghara Ifite, mpaghara Ikenga na mpaghara Ezi ma nyefee ya n'aka ndị isi mpaghara atọ ahụ. A nọzịkwara n'oge ahụ wee kesaara ndị bịara ebe ji ahụrụ ahụ, nke ejiri ụkpaka, ụtazị na mmanụ nri na-akwọ mụrị mụrị wee hazie, tinyere mmanya ngwọ na nkwụ elu e jiri wee gbanyere ya ụgbọ nwamkpi.", "author": "Chidi Igwe", "title": "Ndị Ụmụeri Emee Mmemee Iri Ji Ọhụụ Ka Ọ Gachara Ahọ Iri Abụọ Na Abụọ", "category": "Mmemme"},
{"text": "Igwe Emeka kọwara mmemme iri ji ọhụụ dịka oge iji kele Chineke n'ihi owuwe ihe ubi, sị na ndị Ogidi bụ ndị e jiri ọrụ ugbo mara, ma sịkwazie na obi dị ya ụtọ etu ụmụafọ obodo ahụ siri nuputa n'igwè isonye na ya bụ mmemme pụrụ iche.", "author": "Chidi Igwe", "title": "Ndị Ụmụeri Emee Mmemee Iri Ji Ọhụụ Ka Ọ Gachara Ahọ Iri Abụọ Na Abụọ", "category": "Mmemme"},
{"text": "N'okwu nke ya, onyeisi ndị uwe ojii na steeti Anambra bụ maazị Garba Umar na onye 'Inspector General' ndị uwe ojii lagoro ezumike nka bụ maazị Paul Okafor kọwara na ezi nchekwa tọrọ atọ na nnukwu owuwe ihe ubi e nwere n'obodo ahụ bụ n'ihi ezi mbọ pụrụ iche ọchịchị gọvanọ Willie Obianọ gbagoro na ngalaba nchekwa, ngalaba ọrụ ugbo na ngalaba dị iche iche na steeti ahụ.", "author": "Chidi Igwe", "title": "Ndị Ụmụeri Emee Mmemee Iri Ji Ọhụụ Ka Ọ Gachara Ahọ Iri Abụọ Na Abụọ", "category": "Mmemme"},
{"text": "Na ntụnye nke ya, kọmishịọna na-ahu maka agụm akwụkwọ na steeti ahụ bụ ọkammụta Kate Omenugha kọwara mmemme iri ji ọhụụ dịka oge e ji e gosiopụta ihe dị iche e jiri mara ndị Igbo, ma keleziekwa Igwe Emeka maka mpụta ya na nsonyesi ike ya n'ihe dị iche iche a na-eme.", "author": "Chidi Igwe", "title": "Ndị Ụmụeri Emee Mmemee Iri Ji Ọhụụ Ka Ọ Gachara Ahọ Iri Abụọ Na Abụọ", "category": "Mmemme"},
{"text": "Ndị ọzọ kwuru okwu na mmemme ahụ gụnyere ọkamụta Ọgụgụa Ikpeze, bụ otu n'ime ndị ichie igwe; 'Chief' Chris Udealor, onye isi otu 'Committee of Friends Nteje na steeti Anambra, Igwe Ezenebo III nke Akwaeze, 'Chief Innocent Edozie' tinyere ndị ọzọ.", "author": "Chidi Igwe", "title": "Ndị Ụmụeri Emee Mmemee Iri Ji Ọhụụ Ka Ọ Gachara Ahọ Iri Abụọ Na Abụọ", "category": "Mmemme"},
{"text": "Izunna Okafor, Awka", "author": "Chidi Igwe", "title": "Ọhaneze Ndị Igbo Akagbuona Mmemme Ụbọchị Ndị Igbo Na Bayeesa", "category": "Mmemme"},
{"text": "Otu Ọhaneze Ndị Igbo enyena iwu ka a kagbuo mmemme ụbọchị ndị Igbo nke ahọ 2017 na steeti Bayeesa. Otu ahụ kọwapụtara mkpa ọ dị iji oge mmemme ahụ wee chee ala Naịjiria n'aka Chineke nna maka uto na ọganihu ya. Ndị otu ahụ kwuru na ihe kpataara nke ahụ bụ maka iru n'ihi ndị Igbo na ndị otu IPOB e gbusiri n'Aba nke steeti Abịa iji wee kwanyere ha ugwu Onyeisi otu ahụ na steeti Bayeesa bụ maazị Maurice Amakụ", "author": "Chidi Igwe", "title": "Ọhaneze Ndị Igbo Akagbuona Mmemme Ụbọchị Ndị Igbo Na Bayeesa", "category": "Mmemme"},
{"text": "Otu Ọhaneze Ndị Igbo enyena iwu ka a kagbuo mmemme ụbọchị ndị Igbo nke ahọ 2017 na steeti Bayeesa. Otu ahụ kọwapụtara mkpa ọ dị iji oge mmemme ahụ wee chee ala Naịjiria n'aka Chineke nna maka uto na ọganihu ya.", "author": "Chidi Igwe", "title": "Ọhaneze Ndị Igbo Akagbuona Mmemme Ụbọchị Ndị Igbo Na Bayeesa", "category": "Mmemme"},
{"text": "Ndị otu ahụ kwuru na ihe kpataara nke ahụ bụ maka iru n'ihi ndị Igbo na ndị otu IPOB e gbusiri n'Aba nke steeti Abịa iji wee kwanyere ha ugwu Onyeisi otu ahụ na steeti Bayeesa bụ maazị Maurice Amakụ mere ka ndị nta akụkọ mara nke a, ma sịkwa na ọ bụ ndị ndu Igbo na steeti ahụ kwekọrịtara banyere nke ahụ.", "author": "Chidi Igwe", "title": "Ọhaneze Ndị Igbo Akagbuona Mmemme Ụbọchị Ndị Igbo Na Bayeesa", "category": "Mmemme"},
{"text": "Ọ rịọzịrị ụmụafọ Igbo na steeti ahụ ka ha were oge ahụ wee kpee ekpere maka ala anyị Naịjiria na ala Igbo niile.", "author": "Chidi Igwe", "title": "Ọhaneze Ndị Igbo Akagbuona Mmemme Ụbọchị Ndị Igbo Na Bayeesa", "category": "Mmemme"},
{"text": "Izunna Okafor, Awka, Nigeria", "author": "Chidi Igwe", "title": "Ndị Ọmambala Echiela Obianọ \"Odogwu Ọmambala", "category": "Mmemme"},
{"text": "Aka na-achị steeti Anambra bụ gọvanọ Willie Obianọ anatala echichi dịka \"Odogwu Ọmambala\". Gọvanọ natara echichi ahụ pụrụ iche site n'aka ndị eze ọdịnala Ọmambala na mmemme ngagharị udo nke weere ọnọdụ n'ama egwuruegwu Otuọcha. Ngagharị udo ahụ, nke dọtara mkpokọta obodo iri anọ na iteghete dị na mpaghara Ọmambala, malitere site n'ịgbachapụrụ gọvanọ Obianọ ọnụ egbe iri abụọ na otu dara ụda ngwa ngwa ọ wụchara n'ebe ahụ, tupuu ọ malitezie igagharị ikele ndị mmadụ.", "author": "Chidi Igwe", "title": "Ndị Ọmambala Echiela Obianọ \"Odogwu Ọmambala", "category": "Mmemme"},
{"text": "Ka ọ na-anabata ndị mmadụ ndị bịara mmemme ahụ, onyeisi otu jikọtara ndị eze ọdịnala na steeti Anambra ma bụrụkwa eze ọdịnala Ọnịsha bụ Igwe Nnaemeka Achebe kwuputara na mmemme ahụ dabara adaba na nkwekọrịta ndị otu ahụ kwekọrịtara n'ibugharị ọkwa aka na-achị steeti ahụ na mpaghara na mpaghara nke ọgbọ nta nkwado sineeti atọ e nwere na steeti ahụ, ma sịkwazie na mpụta nke gọvanọ Willie Obianọ bụ ihe nkwalite n'ozuzu oke nyegara mmejupụta nke nkwekọrịta ahụ.", "author": "Chidi Igwe", "title": "Ndị Ọmambala Echiela Obianọ \"Odogwu Ọmambala", "category": "Mmemme"},
{"text": "Onyeisi oche nke otu jikọtara ndị Ọmambala ma bụrụkwa eze ọdịnala Nteje bụ Igwe Rowland Odegbo mere ka a mara na ọ bụ ihe nwute na na-agbanyeghị ọtụtụ ọrụ ọma dị iche iche gọvanọ Obianọ rụgoro na steeti ahụ na ịgba dị iche iche o tigoro, na ụfọdụ ndị mmadụ sitere mpaghara ọgbọ nta nkwado \"Anambra Nọọọtụ\" na-apụtakwa iso zọ ọkwa aka ga-achị steeti ahụ. O mekwazịrị ka a mara na ndị eze ọdịnala niile nke mpaghara Ọmambala ji echichi ahụ wee na-egosipụta ma na-ekwuwapụta hoohaa, nkwado ha n'ozuzu oke nyegara ọchịchị Willie Obianọ nke ugboro abụọ.", "author": "Chidi Igwe", "title": "Ndị Ọmambala Echiela Obianọ \"Odogwu Ọmambala", "category": "Mmemme"},
{"text": "Na nzaghachi ka ọ natachara echichi ahụ, gọvanọ Obianọ kelere ndị eze ọdịnala ahụ na ndị niile bụ ndị mpaghara Ọmambala maka nkwanye ugwu ahụ pụrụ iche na nkwado ha nye ịzọ ọchịchị ya nke ugboro abụọ, ma kwekwazie ha nkwa na ihe ọchịchị ya kwakọbara maka ha bụ ihe ọnụ apụghị ịkọcha.", "author": "Chidi Igwe", "title": "Ndị Ọmambala Echiela Obianọ \"Odogwu Ọmambala", "category": "Mmemme"},
{"text": "Gọvanọ Obianọ onye mere ka a mara na otu patì APGA bụ nke o ji apụta maka ịzọ ọkwa ahụ bụ otu patì e ji eziokwu na ịgbaso ụkpụrụ ọchịchị onye kwuo uche ya wee mara, gosipụtara ezi olile anya ya na otu patì ahụ ga-eturu ugo n'ụzọ dara ụda na nhọpụta ahụ ga-ewere ọnọdụ n'ọnwa na-abịa abịa.", "author": "Chidi Igwe", "title": "Ndị Ọmambala Echiela Obianọ \"Odogwu Ọmambala", "category": "Mmemme"},
{"text": "Ọ dụrụ ndị ahụ ka ha gaa malite ịchụ nta nkwado n'ụlọ n'ụlọ iji gbasaa ozi ọma otu pati APGA, ma mekwa ka ha mara mkpa ọ dị na otu pati ahụ tuuru ugo na ya bụ nhọpụta na-abịa abịa iji wee weta ihe gbasara nna mmirichukwu nke ndọrọ ndọrọ ọchịchị n'isi njedebe na steeti ahụ.", "author": "Chidi Igwe", "title": "Ndị Ọmambala Echiela Obianọ \"Odogwu Ọmambala", "category": "Mmemme"},
{"text": "N'ozi ekele ya, eze ọdịnala Ụmụeri bụ Igwe Ben Emeka kpere ka echichi ahụ bụrụ nnukwu ihe agbamume wee nye gọvanọ Obianọ iji gaa n'ihu n'ezi ọrụ o ji na steeti ahụ, ebe ọ sitegoro na nke ahụ mara na o nwere ndị kwụ ya n'azụ.", "author": "Chidi Igwe", "title": "Ndị Ọmambala Echiela Obianọ \"Odogwu Ọmambala", "category": "Mmemme"},
{"text": "Iji uwe echichi ahụ wee chọọ gọvanọ Obianọ mma, tinyere egwu ọdịnala dị iche iche a gbara so n'ihe pụrakarịchara ihe na mmemme ahụ.", "author": "Chidi Igwe", "title": "Ndị Ọmambala Echiela Obianọ \"Odogwu Ọmambala", "category": "Mmemme"},
{"text": "Gọvanọ mechaziere wee si n'ebe ahụ gaba n'obi eze ọdịnala obodo ya bụ Agụleri, ebe ọ nọ wee zute ndị ichie, ndị echịchị, ndị ojianị na ọtụtụ ndị nkwado ndị ọzọ, ebe a nọzịkwara wee kpeere ya ekpre pụrụ iche iji hụ na nhọpụta ya nke abụọ gara siriri werere.", "author": "Chidi Igwe", "title": "Ndị Ọmambala Echiela Obianọ \"Odogwu Ọmambala", "category": "Mmemme"},
{"text": "Izunna Okafor, Awka, Nigeria", "author": "Chidi Igwe", "title": "Ndị Awa Emeela Mmemme Otute Awanigbo, Too Obianọ Maka Ịrụ Ụzọ", "category": "Mmemme"},
{"text": "Ndị obodo Awa nke dị n'okpuru ọchịchị Orumba Nọọtụ na steeti Anambra etoona aka na-achị steeti ahụ bụ gọvanọ Willie Obianọ maka inye ọrụ ngo ịrụ ụzọṅahụ si Awa gaa Okpeze gaa Ndiukwuenu gaa Amaetiti na Awgbụ. Otu onye e ji okwu ya agba izu n'otu pati APGA n'obodo ahụ bụ maazị Ambrose Egwuọnwụ mere ka a mara nke a n'okwu ọ gwara ndị nta akụkọ na mmemme Otute Awanigbo nke ahọ 2017, bụ nke weere ọnọdụ n'obi Onoowu obodo ahụ bụ maazị Israel Ezue, ma sị na a rụchaa ụzọ ahụ, na ọ ga-enyere ndị obodo ahụ aka ibupuputaṅihe ha na-akọta n'ugbo ebe a ga-ere ha.", "author": "Chidi Igwe", "title": "Ndị Awa Emeela Mmemme Otute Awanigbo, Too Obianọ Maka Ịrụ Ụzọ", "category": "Mmemme"},
{"text": "Onye ahụ selitere isi n'otu pati APGA kwara arịrị na oke mmiri ozuzo mebisiri ụzọ ahụ mee ka ọ bụrụ agaghị aga, ma kpọọ oku ka a hụ na a rụchara ụzọ ahụ n'oge iji wee belata ihe nhịa ahụ ndị obodo ahụ na-agabiga. Ọ kpọkuru ndị obodo ahụ ka kwado gọvanọ Obianọ nke ugboro abụọ ma kpọkukwa ndị Anambra ka ha hụta ọrụ mmepe steeti ahụ dịka ọrụ dịịrị onye ọbụla.", "author": "Chidi Igwe", "title": "Ndị Awa Emeela Mmemme Otute Awanigbo, Too Obianọ Maka Ịrụ Ụzọ", "category": "Mmemme"},
{"text": "N'ajụjụ ọnụ a gbara ya n'oge mmemme, onyeisi ụlọ ọrụ ngo ji ọrụ ahụ, bụ maazị Eveready Freddy onye bịara mmemme Otute ahụ kelere ọchịchị steeti ahụ maka inye ya ohere ịrụ ọrụ ahụ, sị na steeti ahụ na-emezu akụkụ nke ha na nkwekọrịta banyere ọrụ ngo ahụ, ma mekwazie ka a mara na ọ bụ oke mmiri ozuzo mere na a rụchabeghị ụzọ ahụ.", "author": "Chidi Igwe", "title": "Ndị Awa Emeela Mmemme Otute Awanigbo, Too Obianọ Maka Ịrụ Ụzọ", "category": "Mmemme"},
{"text": "N'okwu ya, Onoowu obodo Awa bụ maazị Israel Ezue onye bụ isi a hụrụ kwaba okpu na mmemme ahụ sị na Otute Awanigbo bụ mmemme iri ji ọhụụ nke obodo ahụ, bụ otu n'ime ụzọ e si akwalite ọnatarachi ndị Igbo. Ọ kpọkuru ndị Igbo ka ha ghara ikwe ka njirimara ha funahị ha, ma dụziekwa ụmụafọ Naịjiria ka ha bụrụ ndị na-eme ihe ga na-akwalite udo na ịdị n'otu nke ala anyị.", "author": "Chidi Igwe", "title": "Ndị Awa Emeela Mmemme Otute Awanigbo, Too Obianọ Maka Ịrụ Ụzọ", "category": "Mmemme"},
{"text": "Otu n'ime ndị bịara mmemme ahụ bụ maazị Patrick Agbator onye sitere steeti Edo, kọwara ndị Igbo dịka ndị hụrụ udo na ịdị n'otu n'anya ma dụọ ha ka jigidesie omenala ha na ọnatarachi ha ike, bụ nke magburu onwe ya.", "author": "Chidi Igwe", "title": "Ndị Awa Emeela Mmemme Otute Awanigbo, Too Obianọ Maka Ịrụ Ụzọ", "category": "Mmemme"},
{"text": "Otu onye sitere obodo ahụ bụ maazị Clement Nwankwo, tinyere eze ọdịnala obodo Akpụgoeze dịnna steeti Enugu bụ Igwe Chris Nwajagụ kpọkuru gọọmenti etiti ndị obodo na ezinaụlọ dị iche iche ka ha guzosie ike megide ihe aka mgba dịịrị ichekwaba ezigbo ọnatachi Chineke ji wee gọzie ha; ebe maazị Clement Orji and Oriakụ Obioma Onyegbu kpọrọ oku maka ezi obibi ndụ n'ime obodo iji wee kwalite ịdịkọ n'otu tọrọ atọ n'ebe ụmụ mmadụ nọ.", "author": "Chidi Igwe", "title": "Ndị Awa Emeela Mmemme Otute Awanigbo, Too Obianọ Maka Ịrụ Ụzọ", "category": "Mmemme"},
{"text": "Ndị eze ọdịnala dị iche iche sitere na steeti na mpụga steeti bịara ya bụ mmemme Otute Awanigbo nke ahọ 2017. A nọkwazịrị na nnukwu emume ahụ wee gbaa ọtụtụ egwu ọdịnala na egwu mmọnwụ dị iche iche.", "author": "Chidi Igwe", "title": "Ndị Awa Emeela Mmemme Otute Awanigbo, Too Obianọ Maka Ịrụ Ụzọ", "category": "Mmemme"},
{"text": "Izunna Okafor, Awka", "author": "Chidi Igwe", "title": "Ndị Anambra Bi Na Lagos Emeela Ubọchị Anambra Nke Ahọ 2019", "category": "Mmemme"},
{"text": "Ọ kpọtụrụ akpọtụ ma zụọ azụọ na Lagos na nso-nso a dịka ụmụafọ steeti Anambra bi n'ebe ahụ merùbèrè ụbọchị Anambra nke ahọ 2019. Oke mmemme ahụ bụ nke a chịkọbara site n'aka òtù ahụ jikọtara ndị Anambra na ya bụ steeti, bụ ndị a maara dịka \"Anambra State Development Union\" dọtara ọtụtụ ndị Anambra, ma bụrụkwa nke a nọrọ na ya wee gbapee atụmatụ ịchụ nta ego ruru otu ijeri naịra maka iguzòbe ogige ọmụmụ ọrụ aka na steeti Anambra, nke a kpọrọ \"Anambra State Industrial Skill Village.\"", "author": "Chidi Igwe", "title": "Ndị Anambra Bi Na Lagos Emeela Ubọchị Anambra Nke Ahọ 2019", "category": "Mmemme"},
{"text": "Ya bụ mmemme wèèrè ọnọdụ n'ama egwuregwu ala anyị dị na Surulere, Lagos ma bụrụ nke isi okwu ya pụtàrà \"Ọrụ Aka Na Nkwalite Ụlọ Mmepụta Ngwọ Ahịa na Gburugburu Azụmahịa Na-Agbanwe Agbanwè\" ma a tụgharịa ya.", "author": "Chidi Igwe", "title": "Ndị Anambra Bi Na Lagos Emeela Ubọchị Anambra Nke Ahọ 2019", "category": "Mmemme"},
{"text": "N'ozi mmalite ya, onyeisi oche mmemme ahụ, bụ Maazị Ben Ndị Obi kọwapụtara mkpà ọ dị na Ndị Igbo jikọtara onwe ha maka ọganihu tọrọ àtọ, ọ kachasị n'ụwa a na-eme ntụgharị. ", "author": "Chidi Igwe", "title": "Ndị Anambra Bi Na Lagos Emeela Ubọchị Anambra Nke Ahọ 2019", "category": "Mmemme"},
{"text": "Izunna Okafor, Awka, Nigeria", "author": "Chidi Igwe", "title": "Ji Ọhụụ: Ndị Obosi Emeela Emume Obiọra", "category": "Mmemme"},
{"text": "Ka ọ na-echètara ndị bịara ya bụ mmemme na ọ na-abụkwanụ akụ ruo ụlọ, a mara onye kpara ya; Maazị Obi kpọkuzịrị ụmụafọ Anambra na ndị Igbo n'izugbe ka ha na-ewelaru akụ ha ụlọ ma na-ewunyekwa ihe mwunye na steeti ha.", "author": "Chidi Igwe", "title": "Ndị Anambra Bi Na Lagos Emeela Ubọchị Anambra Nke Ahọ 2019", "category": "Mmemme"},
{"text": "Na mbụ n'ozi nnọọ ya, onye ndu òtù ahụ, bụ Maazị Vincent Osakwe kwuru na mmemme ahụ hibèrè isi n'ịkwàlite omenala Igbo na ọdịmma Anambra, ma rịọkwazie ndị nne na nna bịara ya bụ mmemme ka ha gbasiekwa mbọ ike n'ịkụziri ụmụ ha asụsụ na omenala Igbo, iji hụ na nke ahụ anwụghị maọbụ fuo, dịka e buru n'amụma.", "author": "Chidi Igwe", "title": "Ndị Anambra Bi Na Lagos Emeela Ubọchị Anambra Nke Ahọ 2019", "category": "Mmemme"},
{"text": "A nọrọ na ya bụ mmemme wee tie mmanwụ, gbaa egwu ọdịnala ma mekwa ọtụtụ ihe ngosi dị iche iche e jiri mara ndị Igbo.", "author": "Chidi Igwe", "title": "Ndị Anambra Bi Na Lagos Emeela Ubọchị Anambra Nke Ahọ 2019", "category": "Mmemme"},
{"text": "Oke ọñụ dara nnọọ n'Obosi dị n'okpuru ọchịchị Idemili North merùbèrè otu oke mmemme e jiri mara ha, bụ nke a kpọrọ Emume Obiọra nke ahọ 2019, ma bụrụkwa nke ha na eze ọdịnala ha ji emerube mmemme mmalite igwupụta na iri ji ọhụụ n'obodo ahụ.", "author": "Chidi Igwe", "title": "Ji Ọhụụ: Ndị Obosi Emeela Emume Obiọra", "category": "Mmemme"},
{"text": "Oke mmemme ahụ bụ nke weere ọnọdụ n'ọgbọ Afọr Adike Obosi, ma bụrụkwa nke ndị ntorobịa obodo ahụ buru ụzọ were egwu ọdịnala gbagharịa na mpaghara ebe dị iche iche n'obodo ahụ, iji mee ka ndị mmadụ mara maka ya, ma sikwa n'ụzọ dị otu ahụ mee ka ebe niile kpòghara ọkụ, tupuu e wee malite ya bụ mmemme.", "author": "Chidi Igwe", "title": "Ji Ọhụụ: Ndị Obosi Emeela Emume Obiọra", "category": "Mmemme"},
{"text": "N'okwu ya bànyere nke ahụ, eze ọdịnala Obosi, bụ Igwe Chidubem Iweka kọwara na ya bụ mmemme abụghị naanị oge iji kwanyere ji ùgwù dịka eze ihe a kọrọ n'ugbo, kama na ọ bụkwa oge a na-eji egosipụta ịma mma nke ọnatarachi na omenala ndị Igbo, ma bụrụkwa oge ndị Obosi na-eji anọkọ ka ụmụnne, ma na-eme ka udo tọtọ àtọ gaa n'ihu iguzosi ike na ya bụ obodo.", "author": "Chidi Igwe", "title": "Ji Ọhụụ: Ndị Obosi Emeela Emume Obiọra", "category": "Mmemme"},
{"text": "O mere ka a mara na ndị mbụ na ndị egede Obosi, bụ ndị nna nna ha hụtara mkpà ọ dị na ha mère ka oge emume Obiọra bụrụ oge e ji akwàlite udo na ịdịnotu, ịhụnanya nakwa ime obi nwanne, bụzị nke mere iwu ha jiri wee màchie mmadụ itinye aka n'ihe ọbụla bụ ịkọ ọnụ ma ọ bụ ịlụ ọgụ n'ụdị ọbụla, oge ọbụla a na-eme mmemme ahụ.", "author": "Chidi Igwe", "title": "Ji Ọhụụ: Ndị Obosi Emeela Emume Obiọra", "category": "Mmemme"},
{"text": "N'okwu nke ya, aka na-achị steeti Anambra, bụ Gọvanọ Willie Obianọ kelere ndị obodo ahụ maka otu ha si esonyesi ike n'ịkwàlite njirimara na omenala Ndị Igbo site n'imerùbe mmemme dị iche iche e si na ya egosipụta ma na-akwàlite ịma mma nke ọnatarachi ndị Igbo, ma kpọkùkwazie ha ka ha jide ka ha ji.", "author": "Chidi Igwe", "title": "Ji Ọhụụ: Ndị Obosi Emeela Emume Obiọra", "category": "Mmemme"},
{"text": "O metụsịrị aka n'ọtụtụ ige dị iche iche ọchịchị ya mepụtagòro n'ime ka ngalaba niile nke steeti hụ bụrụ èji ama atụ, ma kpọkukwazie ndị Obosi ka ha na-àkwàdo eze ọdịnala n'ezi ọrụ ya idu obodo ahụ, ọbụnadị dịka ọ kpọkùkwàrà ndị arụrụ ala, ndị ohi na ndị ọzọ na-ebute ala adịghị mma ka ha kwakọrọ ngwongwo ha pụọ na steeti ahụ, n'ihi na ohere adịrịghị ha.", "author": "Chidi Igwe", "title": "Ji Ọhụụ: Ndị Obosi Emeela Emume Obiọra", "category": "Mmemme"},
{"text": "Na mbụ n'ozi nnọọ ya, onyeisi ọchịchị 'Obosi Development Union' (ODU), bụ Maazị Ike Okolo mere ka a mara na mmemme Obiọra bụ omenala dịbara gboo n'obodo ahụ, ma bụrụkwa nke na-echetara ha uru ọ dị, bụ ibikọ ọnụ n'udo na n'ịdịnotu dịka otu ndị, ma sịkwa na ya bụ mmemme bụkwa nwata tote o tokwuru, n'ihi na ọ bụ n'aka ndị nna nna ha ka o siri wee rute ha aka.", "author": "Chidi Igwe", "title": "Ji Ọhụụ: Ndị Obosi Emeela Emume Obiọra", "category": "Mmemme"},
{"text": "Oke mmemme ahụ bụ nke dọtara ọtụtụ ụmụ afọ obodo obosi, ma ọ nọ n'ụlọ ma ọ nọ n'ụzọ ije, bụ ndị sitere ebe dị iche iche wee bịa iji anya ha gbara ekeresimeesi, ma bụrụkwa nke a nọrọ na ya wee nabata, ma nye nkwanye ugwu nyegara ụfọdụ ndị mmadụ dị iche iche, nke gụnyere Minista ntà na-ahụ maka gburugburu, bụ Oriakụ Sharọn Ikeazọr, tinyere Oriakụ Uche Ekwunife, bụ onye na-anọchite anya ọgbọ nta nkwàdo Anambra Etiti n'ụlọ omebe iwu sineeti, na ụfọdụ ndị ọzọ.", "author": "Chidi Igwe", "title": "Ji Ọhụụ: Ndị Obosi Emeela Emume Obiọra", "category": "Mmemme"},
{"text": "N'okwu ha n'otu n'otu, Onoowu obodo Obosi, bụ Collins Anibọgwụ; onyeisi oche òtù 'Nigerian Medical Association' ngalaba ya nke steeti Anambra, bụ Dọkịta Ndụdị Mụọnagọ, tinyere onyeisi òtù 'Enyinwaanyị Obosi' bụ Dọkịta Vivian Ọnwụekwe bùnyere Igwe Iweka maka ime ka Emume Obiọra na-agawanye n'ihu ma na-ekpòwanye ọkụ karịa ka ọ dị na mbụ, ya na inwògharị ya ka ọ bụrụzie ihe nkwàlite njem nlegharị anya n'obodo ahụ.", "author": "Chidi Igwe", "title": "Ji Ọhụụ: Ndị Obosi Emeela Emume Obiọra", "category": "Mmemme"},
{"text": "A nọrọ na mmemme ahụ wee gbaa egwu ọdịnala dị iche iche, nke gụnyere ùhìè na Ịkpọ Ọnụnụ; ma nọrọkwazie na ya wee buoro eze ọdịnala ahụ ìhù site n'aka ndị otu dị iche iche n'obodo ahụ, nakwa ndị siri ebe dị iche iche bịa isonye na ya bụ oke emume.", "author": "Chidi Igwe", "title": "Ji Ọhụụ: Ndị Obosi Emeela Emume Obiọra", "category": "Mmemme"},
{"text": "Izunna Okafor, Awka", "author": "Chidi Igwe", "title": "ABS Achịkọbala Emume Ịbụ Abụ Na Ihe Ọgụgụ Iteghete Ekeresimeesi", "category": "Mmemme"},
{"text": "Ọ kpọtụrụ akpọtụ ma zụọ azụọ n'ụlọ ọrụ 'Anambara Broadcasting Service' dịka ụlọ ọrụ ahụ chịkọbàrà oke mmemme ịbụ abụ na ịgụ ihe ọgụgụ iteghete Ekeresimeesi, bụ nke nwa bekee kpọrọ 'Festival of Carol and Nine Lessons' nke ahọ 2019.", "author": "Chidi Igwe", "title": "ABS Achịkọbala Emume Ịbụ Abụ Na Ihe Ọgụgụ Iteghete Ekeresimeesi", "category": "Mmemme"},
{"text": "Oke mmemme ahụ bụ nke weere ọnọdụ n'ogige isi ụlọ ọrụ ahụ dị n'Awka, ma bụrụkwa nke dọtara ọtụtụ ndị ukwu ndị ukwu dị iche iche, nke gụnyere ndị isi ụka, ndị ọrụ gọọmenti, ndị na-ewu èwù n'ime ejije, iti egwu nà mgbasa ozi, ndị eze ọdịnala, nakwa ọhaneze sitere ebe dị iche iche wee bịa iji anya na ntị ha gbara ekeresimeesi.", "author": "Chidi Igwe", "title": "ABS Achịkọbala Emume Ịbụ Abụ Na Ihe Ọgụgụ Iteghete Ekeresimeesi", "category": "Mmemme"},
{"text": "N'okwuchukwu ya na mmemme ahụ, Bishọọpụ ụka Katọliiki na Dayọsiisi Awka, bụ Bishọọpụ Paulinus Ezeokafọr, onye kwuru okwu site n'ọnụ otu ụkọchukwu sitere dayọsiisi ahụ, bụ Ụkọchukwu Patrick Umezi kpọkùrù ndị bịara mmemme ahụ ka ha na-akwado onwe ha n'ime mmụọ na eziokwu oge ọbụla maka ọbịbịa nke onye nwe anyị, karịa ime naanị nkwado nke elu ahụ maọbụ ihe a na-ahụ anya.", "author": "Chidi Igwe", "title": "ABS Achịkọbala Emume Ịbụ Abụ Na Ihe Ọgụgụ Iteghete Ekeresimeesi", "category": "Mmemme"},
{"text": "O chetààrà ha ihe ekeresimeesi pụtara, mà dụọ onye ọbụla n'ime ha ka ọ nabata Jesus dịka onye nwe ya na onye nzọpụta ya, n'ihi na ọ bụ ihe ezighị ezi ma bụrụkwa ihe ekweghị omume mmadụ ịsị na ọ na-emerùbe mmemme ọmụmụ onye ọ maghị onye ọ bụ.", "author": "Chidi Igwe", "title": "ABS Achịkọbala Emume Ịbụ Abụ Na Ihe Ọgụgụ Iteghete Ekeresimeesi", "category": "Mmemme"},
{"text": "A nọrọ na mmemme omenahọ ahụ, nke Maazị Sunday Ezeobiọra nọ n'isi ya wee bụọ abụ dị iche iche, gụọ ihe ọgụgụ iteghete, mee ihe mmemme ife nzà maka ihe nrita, bụ 'raffle draw' maka ndị ọrụ ụlọ mgbasa ozi ahụ, tinyere ihe ndị ọzọ dị iche iche mere ka ya bụ mmemme zaa ahà a kpọrọ ya.", "author": "Chidi Igwe", "title": "ABS Achịkọbala Emume Ịbụ Abụ Na Ihe Ọgụgụ Iteghete Ekeresimeesi", "category": "Mmemme"},
{"text": "N'okwu ọ gwàrà Ka Ọ Dị Taa, onyeisi ụlọ ọrụ Anambra Newspapers and Printing Corporation, bụ Maazị Chuka Nnabụife kọwàra emume ịbụ abụ na ihe ọgụgụ ekeresimeesi dịka ihe ndubànye na mmemme ekeresimeesi, ma mekwa ka a mara na ebumnobi nke ahụ bụ iji mee ka ndị mmadụ mara banyere ihe omimì dị iche iche gbasaara ọmụmụ Jesus Christ.", "author": "Chidi Igwe", "title": "ABS Achịkọbala Emume Ịbụ Abụ Na Ihe Ọgụgụ Iteghete Ekeresimeesi", "category": "Mmemme"},
{"text": "N'ozi ekele ya, onyeisi ụlọ mgbasa ozi ABS, bụ Maazị Uche Nwọrah tòrò Gọvanọ Willie Obianọ maka agbambọ ya dị iche iche n'inwògharị ụlọ ọrụ ahụ ka ọ nọrọ n'ogoogo mba ụwa, ma kelekwazie ndị dị iche iche bịara mmemme ahụ na kwa ndị tụnyere ụtụ n'ụzọ dị iche iche iji hụ na ya bụ ihe mmemme gara siriri-wèrèrè.", "author": "Chidi Igwe", "title": "ABS Achịkọbala Emume Ịbụ Abụ Na Ihe Ọgụgụ Iteghete Ekeresimeesi", "category": "Mmemme"},
{"text": "Ndị ọzọ kwuru okwu na mmemme ahụ, nke gụnyere nwa amadi ahụ na-ewu èwu n'ime ejije, bụ Maazị Pete Edochie, eze ọdịnala Awka, bụ Igwe Gibson Nwosu, Igwe obodo Ụmụeri, bụ Igwe Ben Emeka, onye na-anọchite anya Njikọka nke abụọ n'ụlọ omebe iwu steeti ahụ, bụ Maazị Pete Ibida, tinyere ọtụtụ ndị ọzọ, kèlèrè ndị bịara mmemme ahụ, ma kpee ka Chineke chekwaba onye ọbụla n'oge mmemme ekeresimeesi a, ma duokwa ndị ga-eme njèm ka ha jee ma chighata n'udo.", "author": "Chidi Igwe", "title": "ABS Achịkọbala Emume Ịbụ Abụ Na Ihe Ọgụgụ Iteghete Ekeresimeesi", "category": "Mmemme"},
{"text": "Izunna Okafor, Awka", "author": "Chidi Igwe", "title": "Ndị Onowu Anambra Ekesàárála Ndị Ụwa Na-Atụ n'Ọnụ Ihe Onyinye Ekeresimeesi", "category": "Mmemme"},
{"text": "Igbo sị na omepùru nwa ogbenye na-emepùru chi ya; ma sịkwa na ọ bụ o jide o nye ka ọha mmụọ na ọha mmadụ na-ekwupùru. N'ịgbaso nke a, òtù ahụ jikọtara ndị onowu na steeti Anambra, bụ òtù a maara dịka 'Anambra State Council of Traditional Rulers' agbaarala ndị ụwa na-atụ n'ọnụ na steeti ahụ ekeresimeesi, site n'ikesà ọtụtụ ihe onyinye, nke gụnyere ego na akpa osikapa nyegara ha nà òtù ọrụ obi ebere ndị ọzọ dị iche iche sitere okpuru ọchịchị iri abụọ na otu nke steeti ahụ nàkwa mpụga ya.", "author": "Chidi Igwe", "title": "Ndị Onowu Anambra Ekesàárála Ndị Ụwa Na-Atụ n'Ọnụ Ihe Onyinye Ekeresimeesi", "category": "Mmemme"},
{"text": "N'okwu ya oge ya na ndị nta akụkọ na-akparịta ụka bànyere ihe mmemme ahụ, onyeisi ndị òtù ahụ ma bụrụkwa onowu obodo Neni, bụ Maazị Anthony Enukeme kọwàra ya bụ atụmatụ dịka ịgbasò ọchịchọ obi Chineke na irube isi nye ihe akwụkwọ nsọ kwùrù, ma sị na ha na-eme nke ahụ iji hụ na ndị ahụ ụwa na-atụ n'ọnụ nwere ihe ha ga-eji gbaa ekeresimeesi ha nke ọma ma gbaakwa ya nyàfụ nyafụ.", "author": "Chidi Igwe", "title": "Ndị Onowu Anambra Ekesàárála Ndị Ụwa Na-Atụ n'Ọnụ Ihe Onyinye Ekeresimeesi", "category": "Mmemme"},
{"text": "Maazị Enukeme, bụkwa onyeisi ụlọ ọrụ na-emepụta mmanụ ụgbọala Tonimas jìkwàzịrị òhere ahụ kpọkuo ndị aka ji akụ nakwa ndị òtu dị iche iche ka ha chèta ndị ụwa na-atụ n'ọnụ, ọ kachasị n'oge mmemme ekeresimeesi a, ọbụnadị dịka ọ dụzịkwara ndị nnọchi anya otu dị iche iche ketara òkè n'ihe onyinye ahụ n'aha òtu ha, ka ha gbaa mbọ hụ na ha wèlàrùrù ihe ahụ ụlọ ma mekwa ka o ruo ndị e mebèère ya aka.", "author": "Chidi Igwe", "title": "Ndị Onowu Anambra Ekesàárála Ndị Ụwa Na-Atụ n'Ọnụ Ihe Onyinye Ekeresimeesi", "category": "Mmemme"},
{"text": "Na mbụ n'okwu ya, onyeisi òtù ọrụ hụrụ maka ya bụ ọrụ obi ebere ma bụrụkwa onowu obodo Uke, bụ Maazị P.I.C. Agụbụisi kwàrà arịrị na n'ihi agadaga ọrụ ngo òtù ahụ ji n'aka ugbu a n'Awka, na ha enweghị ike ibutesi ọtụtụ ihe nkesà n'ahọ a dịka ha si eme n'ime ahọ ole na ole gara aga. Ma otu ọ dị, o gosịpụtàra ezi olileanya o nwèrè na ha ga-agbasàpụkwu aka n'ahọ na-abịa abịa ma debànyekwuo aha ọtụtụ òtù ndị ga na-erita uru n'rèrè ahụ dịka ha si eme ya kwa ahọ ọbụla, nke ha sitegòrò na ya wee debànye aha ndị sitere steeti dị iche iche ha na Anambra gbàrà agbataobi.", "author": "Chidi Igwe", "title": "Ndị Onowu Anambra Ekesàárála Ndị Ụwa Na-Atụ n'Ọnụ Ihe Onyinye Ekeresimeesi", "category": "Mmemme"},
{"text": "N'okwu nke ha n'otu n'otu, ụfọdụ ndị nọchitere anya òtu dị iche iche ritara uru n'amụmà ahụ, nke gụnyere Oriakụ Nọnye Achebe sitere ebe a na-elekọta ụmụaka dị n'Idemili North, na Oriakụ Christiana Eboh, sitere ebe nlekọta ụmụaka dị na Ndịkeliọnwụ kelere ndị onowu ahụ maka ọmarịcha ọrụ obi ebere ha, bụ nke ha kwuru na ha atụghịdị anya ya n'ahọ a n'ihi otu ihe siri kpọọ ka chịn chịn n'ahọ a.", "author": "Chidi Igwe", "title": "Ndị Onowu Anambra Ekesàárála Ndị Ụwa Na-Atụ n'Ọnụ Ihe Onyinye Ekeresimeesi", "category": "Mmemme"},
{"text": "Ha jikwazịrị ihu ọchị wee kelee ndị òtù ahụ maka ótu ha si echeta ndị ụwa na-atụ n'ọnụ oge ọbụla, tinyere ọrụ ọma ndị ọzọ ha na-arụ n'ịkwalite ọnọdụ obibi ụmụ mmadụ, ma kpee ka Chineke kwụghàchi ma gọziekwa ha mmaji kwùrù mmaji.", "author": "Chidi Igwe", "title": "Ndị Onowu Anambra Ekesàárála Ndị Ụwa Na-Atụ n'Ọnụ Ihe Onyinye Ekeresimeesi", "category": "Mmemme"},
{"text": "By Izunna Okafor, Awka, Nigeria", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "Ọ kpọtụrụ akpọtụ ma zụọ azụụ n'Ụkpọr bụ isi obodo okpuru ọchịchị Nnewi South na nso-nso a, dịka ndị obodo ahụ jiri óke ọñụ wee merùbe ụbọchị Ụkpọr nke ahọ 2019.", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "Ya bụ mmemme omenahọ bụ nke dọtàrà ọtụtụ ụmụafọ obodo ahụ sitere ebe dị iche iche wee bịa, ma bụrụkwa nke a nọrọ na ya wee nye onyinye nkwanye ùgwù nyégára ụfọdụ ndị Ụkpọr mepụtagòrò ihe dara ụda na ngalaba agbambọ ha dị iche iche.", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "N'okwu ya na mmemme ahụ, onyeisi oche 'Ụkpọr Improvement Union' (U.I.U), Maazị Emmanuel Nwachukwu mère ka a mara na mmemme ahụ na-enye ha bụ ndị Ụkpọr òhèrè pụrụ iche iji zukọọ dịka ụmụnne, wee kparịta ụka n'ihe gbasaara ya bụ obodo, dịka o siri metụta otu ha siri mee kwà ahọ ọbụla, ya na otu a ga-esi kwàlitekwu ọnọdụ mmepe obodo ahụ na ọnọdụ obibi ndụ ụmụafọ ya.", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "Ọ kpọpụtàsịrị ụfọdụ ihe dị iche iche e mepụtàgòrò n'obodo ahụ n'ime ọchịchị ya, nke gụnyere: ịhụ na a na-enwe ọkụ latiriiki gbàà-nyụụ (n'Ụkpọr), inwòghàrị na ịgbanwe Ahịa Nkwọ-Ọha ka ọ zabazie 'Ukpor Daily Market' (UDM); iwu ụlọ ahịa karịrị anọ na ọdụ ahịa karịrị narị anọ n'ọnụ ọgụgụ, tinyere akụrụngwa e ji enyere ndụ aka, bụ nke a rụrụ site n'okpuru atụmatụ ọrụ nkwàlite mmepe ime-ime obodo, nke Gọvanọ Obianọ sìtére na ya wee na-enye obodo dị iche iche ego iji họrọ ma rụọ ihe gụrụ ha.", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "N'ihe gbasaara onyinye nkwanye ùgwù ahụ e nyèrè ụfọdụ Ndị Ukpọr ụbọchị ahụ; Maazị Nwachukwu kọwàrà na nke ahụ bụ ótù ụzọ ha tụpụtàrà isi na-akwayere ụmụafọ obodo ahụ ùgwù, bụ ndị mepụtàgòrò ihe dara ụdà na ngalaba agbambọ ha dị iche iche, nke gụnyere ngalaba ọrụ oyibo, iji ego achụ ego, ngalaba mmụta, ngalaba azụmahịa na ngalaba ndị ọzọ dị iche iche.", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "Na mbụ n'ozi nnọọ ya, onyeisi oche na mmemme ahụ, bụ Maazị Moses Okezie Okafọr, bụkwa onye enyemaka pụrụ iche nyegara Gọvanọ steeti Kogi, kpọkùrù ndị obodo ahụ ka ha na-agbasòsi udo na ịhụnanya ike dịka a hụghị ebule ma sị elina dike n'ihe gbasaara ịkwàlìtè ọnọdụ mmepe obodo ọbụla na agamnihu ụmụafọ ya.", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "Ka ọ na-enyefe ụfọdụ ndị mmadụ onyinye nkwaye ùgwù ahụ, nnukwu onye ọbịa pụrụ ichè na mmemme ahụ, bụ Maazị Ben Ahanotu, bụ onye ọ bụ naanị ya nwètàrà nkwanye ùgwù ahụ n'ahọ 2018, kwupùùrù mmadụ iri na ise ọhụụ ahụ natara ya bụ nkwanye ùgwù, ma dụọ ndị enwetaghị ka ha jisiekwa ike n'ọrụ ọma ha, n'ihi na o nwere ike ịbụ ogè nke ha mgbe ọzọ.", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "Ọ rịọkwazịrị ndị Ụkpọr, ọ kachasị ndị bi na mbà dị iche iche ka ha na-echetakwa na ọ na-abụ àkụ ruo ụlọ, a mara onye kpara ya, ma rịọ ha ka ha jisie ike na mbọ ha na-agba ma gharakwa ichezọ na o nwèrè ebe ha sìrì pụta.", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "N'ozi mmechi ya, onyeisi oche òtù ọrụ haziri ya bụ mmemme, bụ Maazị Odịlị Ujubụọñụ kèlèrè isi ọchịchị U.I.U, maka inye ha òhèrè iji jeere obodo ha na ụmụ Ụkpọr ozi, ọbụnadị dịka o kèlèrè ndị tụnyere ụtụ n'ụzọ dị iche iche, iji hụ na ya bụ mmemme gara siriri-wèrèrè. O kwèzịrị nkwà ịga n'ihu n'ịtụnye ụtụ nke ya na mmepe obodo ahụ, na n'iji obi ya niile jeere ya bụ obodo ozi oge ọbụla a kpọkùrù ya.", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "Mmemme ụbọchị ndị Ukpọr nke ahọ 2019 dọtàrà ime ógbè iri ise na anọ dị n'obodo ahụ, ma dọtakwa ọtụtụ ndị dị iche e ji okwu ha agba ìzù, nke gụnyere eze ọdịnala obodo ahụ, bụ Igwe Felix C.N. Ọnyịmadụ, onye jibụrụ ọkwa dịka ọkà okwu ụlọ omebe iwu steeti Anambra, bụ Oriakụ Rita Madụagwụ; Onyeisi oche nchere oge n'okpuru ọchịchị ime obodo 'Nnewi South' bụ Maazị Chieloka Okoye; tínyéré nwa amadi ahụ na-anọchite anya ọgbọ nta nkwàdo 'Nnewi South' nke abụọ n'ụlọ ọgbakọ omebe iwu steeti ahụ, bụ Maazị Johnbosco Akaegbobi, tinyere ọtụtụ ndị ọzọ.", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "A nọkwàzịrị na mmemme ahụ gbaa egwu ọdịnala dị iche iche, rie ọtụtụ nri e jiri mara ndị Igbo, ma mekwazie ọtụtụ ihe nkiri dị iche iche mere ka mmemme ahụ zaa aha a kpọrọ ya n'ezie.", "author": "Chidi Igwe", "title": "Ndị Ukpor Ewere Oke Ọñụ Mee Ụbọchị Ụkpọr", "category": "Mmemme"},
{"text": "By Izunna Okafor, Awka, Nigeria.", "author": "Chidi Igwe", "title": "Ndị Ụmụowelle Agụlụ Emeela Mmemme Ịgba Ọfala", "category": "Mmemme"},
{"text": "Ọ kpọtụrụ akpọtụ ma zụọ azụọ nso-nso a dịka ndị ògìgè 'Idemili Cultural Centre' dị n'Ụmụowelle Agụlụ, n'okpuru ọchịchị steeti Anaọcha nke steeti Anambra mèrè emume ịgba ọfala. Ya bụ oke mmemme bụ nke weere ọnọdụ n'isi ogìgè ndị òtù ahụ ma bụrụkwa nke dọtara imirikiti ụmụafọ obodo ahụ.", "author": "Chidi Igwe", "title": "Ndị Ụmụowelle Agụlụ Emeela Mmemme Ịgba Ọfala", "category": "Mmemme"},
{"text": "N'okwu ya na mmemme ahụ, onyeisi nchụaja ògigè ahụ, bụ Maazị Ralph Ndidi Obi kọwàrà na ebumnobi ya bụ emume bụ iji tute mmụọ na uche ndị mmadụ n'ebe Chineke nọ dịka onye kachasị ike na onye kachasị elu.", "author": "Chidi Igwe", "title": "Ndị Ụmụowelle Agụlụ Emeela Mmemme Ịgba Ọfala", "category": "Mmemme"},
{"text": "O mere ka a mara na Chineke na-aza ekpere ọbụla mmadụ jiri obi ọcha wee kpee n'ogige ahụ, ma kpọkuzie ndị mmadụ ka ha kaba ahụ nwee ezi aha, kwụba aka ha ọtọ ma bụrụkwa ndị eziokwu.", "author": "Chidi Igwe", "title": "Ndị Ụmụowelle Agụlụ Emeela Mmemme Ịgba Ọfala", "category": "Mmemme"},
{"text": "N'okwu nke ya, otu n'ime ndị enyi ògìgè ahụ, ma bụrụkwa Eze ọdịnala obodo Ụmụerum dị n'okpuru Ayamelụm, bụ Igwe Mike Udemezue kọwàra mmemme ahụ dịka nke magburu onwe ya, ma dụzie onye ọbụla ka ọ na-asọpụrụ iwu na-achị ogìge ahụ, na-akwàdo ezi omenala e jiri mara ndị Igbo, ma na-atụkwa egwu Chineke n'ozuzuokè, n'ihi na ngọzị na-adịrị onye na-eme ndị etu ahụ.", "author": "Chidi Igwe", "title": "Ndị Ụmụowelle Agụlụ Emeela Mmemme Ịgba Ọfala", "category": "Mmemme"},
{"text": "Na ntụnye nke ya, otu nwa amadi jibụrụ ọkwa n'oge gara aga dịka onyeisi ụlọ mgbasaozi 'Anambra Broadcasting Service' bụ Maazị Ben Ekweọnụ kọwàpụtàrà etu ogigè ahụ na ụlọ ọrụ ahụ si emekọrịta ihe ọnụ kemgbe ụwa, ma kpọkuzie ụlọ mgbasaozi dị iche iche n'ala Igbo ka ha gaa n'ihu ịdị na-akwàlite asụsụ na omenala Igbo. O kpekwazịrị ka Chineke gaa n'ihu ịgọzi ogigè ahụ, ndị òtù ha, onyeisi nchụaja ha bụ Maazị Obi nakwa ndị ọzọ siri ebe dị iche iche wee bịa isonye na ya bụ mmemme.", "author": "Chidi Igwe", "title": "Ndị Ụmụowelle Agụlụ Emeela Mmemme Ịgba Ọfala", "category": "Mmemme"},
{"text": "Mmemme ịgba ọfala ahụ bụ nke weere ọnọdụ mkpụrụ ụbọchị atọ, ma bụrụkwa nke a nọrọ na ya wee gbaa mgba, kpee usoro ekpere dị iche iche, tinyere ọtụtụ ihe ndị ọzọ mere ka ya bụ ụbọchị zaa aha a kpọrọ ya.", "author": "Chidi Igwe", "title": "Ndị Ụmụowelle Agụlụ Emeela Mmemme Ịgba Ọfala", "category": "Mmemme"},
{"text": "By Izunna Okafor, Awka, Nigeria", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Iri ji ọhụụ abụghịzị okwu ọhụụ na ntị nwa ọbụla gbara ahọ n'ala Igbo. Ka ọ dị taa, ọtụtụ ndị na-enye ya nkwọwa dị iche-iche ma na-ahụtakwa ya dịka nke ma ọ bụ nke ọzọ.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Otu ọdị, Igbo sị na-abụ e gburìsie anụ enyi, o kwe obubu, maka na ọ bụrụ na ọkpụ aja akọwaghị ihe ọ kpụrụ, òfèkè nwere ike ịkpọ nwansu amụ dike; bụzị nke mere o jiri dị mkpa ịkọwa ihe Iri Ji Ọhụụ bụ n'ala Igbo, ọ kachasị dịka otu n'ime omenala e jiri mara ha.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Izunna Okafor, Awka", "author": "Chidi Igwe", "title": "Ndị Ebube Igbo Emeela Ụbọchị Omenala Igbo Nke Ahọ 2019", "category": "Mmemme"},
{"text": "Igbo sị na ihe suru, à gbaba ya, ọ bụghị egwu, ọ bụrụ ọsọ.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Iri ji ọhụụ bụ otu n'ime omenala dị iche iche e ji mara ndị Igbo n'ụwa gbaa gburu gburu. Ọ bụ mmemme omenahọ ma bụrụkwa nke ezi nwaafọ Igbo ọbụla na-esonyesi ike na ya.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Ịma mma nke ọnatarachi na omenala ndị Igbo pụtàrà nnọọ ìhè nso-nso a n'Abagana dị n'okpuru ọchịchị Njikọka nke steeti Anambra, dịka òtù a mààra dịka 'Ebube Igbo Association of Nigeria' chịkọbàra ma merùbe mmemme ụbọchị omenala Igbo nke ahọ 2019.", "author": "Chidi Igwe", "title": "Ndị Ebube Igbo Emeela Ụbọchị Omenala Igbo Nke Ahọ 2019", "category": "Mmemme"},
{"text": "Ka ọ na-akọwàpụta ihe bànyere mmemme ahụ, onye chọpụtàrà ma bụrụkwa onyeisi òtù Ebube Igbo, bụ Maazị Chistopher Mbanụ mere ka a mara na ha na-esite na ya bụ ihe mmemme wee na-atụnye ụtụ nke ha n'ịkwàlite omenala Igbo.", "author": "Chidi Igwe", "title": "Ndị Ebube Igbo Emeela Ụbọchị Omenala Igbo Nke Ahọ 2019", "category": "Mmemme"},
{"text": "Mmemme iri ji ọhụụ bụ oge e ji enye Chineke ekele n'ihi onyinye ji, ya na nchebe ya na ndụ o nyere anyị wee ruo n'oge owuwe ihe ubi maka na a kọọ, gwute, a sị na ahọ amagbuo onwe ya. Ọ bụkwa oge ndị Igbo ji akwanyere ji ugwu ruuru ya dịka eze nke ihe niile a kọrọ n'ubi, dịka akụkọ okike siri kọọ, bụkwa nke mere ka a mara na ọ bụ agbara bụ mmụọ nwe ji. Ọzọ bụ na mmemme iri ji ọhụụ bụ oge ndị Igbo ji ezu ike ma na-elekwa onwe ha ọrụ maka ọrụ ugbo ahọ ahụ.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "N'obodo ala Igbo niile, ịkọ ọrụ ugbo bụ ihe ọtụtụ mmadụ jiri mere aka ọrụ; ọ bụghị naanị n'ihi nri ma ọ bụ ego si na ya apụta, kama n'ihi na ọ bụ ihe e jiri mara ndị Igbo, maka na ọ bụrụ na ịkpọ ngwèrè emeghị ihe o jiri bụrụ ịkpọ ngwèrè, ụmụaka ewere ya mee anụ ọkọchị na udummiri.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Mgbe ha kụnyesikwara mkpụrụ ọkụkụ dị iche iche dịka ji, ede, akpụ, ọka, ọnà, ụgụ, ọkwụrụ, ụgbọgụrụ na ihe ndị ọzọ n'ubi; ha na-atụ anya na ha ga-enweta nke karịrị nke ahụ n'ahọ ọzọ, maka na ala bụ ọ nara ọ zụọ.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Ọ kwàrà arịrị na omenala Ndị Igbo, ọ kachasị asụsụ ha na-anwụnyụzị anya ugbu a, nke mezịrị o jiri dị mkpa na onye ọbụla bụ ezi nwa afọ Igbo ga-atụnya ụtụ ma tinye aka n'ọrụ, iji zọpụta ma hụ na ya bụ asụsụ efùghị dịka òtù mba ụwa United Nations Educational Scientific, and Cultural Organization (UNESCO) bùrù n'amụma n'ahọ 2012.", "author": "Chidi Igwe", "title": "Ndị Ebube Igbo Emeela Ụbọchị Omenala Igbo Nke Ahọ 2019", "category": "Mmemme"},
{"text": "Na mbụ oge ọ na-anabata ọhaneze bịara emume ahụ, onyeisi oche na ya bụ mmemme, bụ Maazị Innocent Ọkpalajiakụ kọwàra asụsụ na omenala dịka ótù n'ime ihe kachara dị mkpa na ndụ mmadụ na àgbụrụ ọbụla, ma rịọkwazie ndị nne na nna ka ha jisie ike na-akụziri ụmụ ha asụsụ na omenala Igbo oge ọbụla, na-agbanyèghị mbà maọbụ obodo ha bì.", "author": "Chidi Igwe", "title": "Ndị Ebube Igbo Emeela Ụbọchị Omenala Igbo Nke Ahọ 2019", "category": "Mmemme"},
{"text": "Ọ rịọkwazịrị ndị òtu Igbo dị iche iche, ma ndị nọ n'ala Nigeria maọbụ mba ofesi ka ha na-echeta ebe ha sì, ma na-atụnyekwa ụtụ nke ha na mgbe na mgbe n'ịkwàlìtè asụsụ na omenala nna ha, n'ihi na ọ ga-abụ ihe jọgburu onwe ya ma e tete ụra otu ụbọchị o wee bụrụ na asụsụ Igbo adịghịzị, maọbụ na ọ nwụọla kpamkpam dịka ụfọdụ asụsụ ọdịnala ndị ọzọ dị iche iche siri laa mmụọ.", "author": "Chidi Igwe", "title": "Ndị Ebube Igbo Emeela Ụbọchị Omenala Igbo Nke Ahọ 2019", "category": "Mmemme"},
{"text": "Oge nke ahụ ruzịrị, ihe ndị a tochaa, ndị Igbo n'obodo ha dị iche iche na-akpọ oriri n'isi otu n'ime ha, nke bụ eze ha, tupu onye ọbụla n'obodo ahụ amalite ribe ya.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "N'ụfọdụ obodo, dịka Enugwu-Ukwu nke dị n'okpuru ọchịchị Njikọka na steeti Anambra, ha na-ebu ụzọ mechaa otu omenala pụrụ iche a kpọrọ mmemme 'Ịkpọ Ji', bụ nke ha ga-emerịrị tupuu a malite ibubata ma ọ bụ ire ji n'ahịa obodo ahụ bụ nkwọ Enugwu-Ukwu. Ha mechazie nke ahụ, ha ewee mezie ṅmmemme iri ji ọhụụ kpọmkwem.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Ndị obodo ndị ọzọ nwegasịrị ihe dị iche iche ha na-akpọ ya n'obodo ha, bụ nke dabarà n'usoro ya bụ mmemme. Iji ma atụ, e nwere Ìhèjiọkụ, Imo Ọka (Awka), Afịọlụ Nnewi, Afịọlụ Nnobi, Ịwa ji, Njọkụ, Ịgba Ọfala, Ilo Mmụọ n'Ogidi, tinyere ndị ọzọ.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Tupuu ụbọchị a ga-eri ji ọhụụ kpọmkwem, a na-aga n'ọba, tọsịa ma wepùsie ji ochie niile dị n'ọba ji, iji wee nabata ji ọhụ na iji kwanyere ya ùgwù dịka onye ọhụụ ọ bụ, maka na oke ji na abàlà adịghị azọ ihu ọba.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "A nọrọ na mmemme ebube Igbo nke ahọ wee mee ọtụtụ ihe ngosi ma gbakwa egwu ọdịnala dị iche iche. A nọkwàrà na ya wee tụọ ndụ mmanụ site n'iri ụdị nri ndị Igbo dị iche iche, tinye mmanya ngwọ na nkwụ elu jụrụ oyi e jiri wee gbanyere ya ụgbọ nwamkpi.", "author": "Chidi Igwe", "title": "Ndị Ebube Igbo Emeela Ụbọchị Omenala Igbo Nke Ahọ 2019", "category": "Mmemme"},
{"text": "Òtù Ebube Igbo bụ òtù nnọrọ onwe ndị Igbo e guzòbèrè maka ijikọta ndị Igbo ọnụ, ịkwàlite asụsụ, omenala, njirimara, ejiji nakwa ọnatarachi ndị Igbo, tinyere ọtụtụ ihe ndị ọzọ ya bụ òtù na-achụsò.", "author": "Chidi Igwe", "title": "Ndị Ebube Igbo Emeela Ụbọchị Omenala Igbo Nke Ahọ 2019", "category": "Mmemme"},
{"text": "Ndị ngalaba òtù ahụ sitere n'okpuru ọchịchị iri abụọ na otu e nwere na steeti Anambra sònyèrè na mmemme ahụ nke ahọ a, tinyere ndị nnọchi anya òtù ahụ n'ime steeti dị iche iche na-asụ asụsụ Igbo na mpaghara ebe dị iche iche n'ala Nigeria.", "author": "Chidi Igwe", "title": "Ndị Ebube Igbo Emeela Ụbọchị Omenala Igbo Nke Ahọ 2019", "category": "Mmemme"},
{"text": "Ụbọchị ahụ a na-eri ji ọhụụ kpọmkwem na-abụ nnọọ oge igosipụta ịma mma nke ọnatarachi dị iche iche ndị Igbo nwere nakwa ihe ngosi ndị ọzọ Chukwu jiri gọzie ha. A na-agba ụdị egwu ọdịnala dị iche iche, dịka uhie, nke ndi chie na-agba, egwu mmọnwụ, ekpo, ọgbamgbada, egwù agụ, tinyere ihe ndị ọzọ dị iche iche na-ekpozịkwa elu iji wee ndị mmadụ obi ụtọ, ọ kachasị site n'ịchụ ha ọsọ, ịgba egwu ha na ihe ndị ọzọ. Ụfọdụ na-agbakwazị mgba ka ha mebe nke ha, bụ oge ụmụ okorobịa ji esì ọkụkpụ, ka a mara onye ka eriju afọ ma ọ bụ onye akwa kara si ike n'ukwu, maka na ọ na-abụ dike zùte dike ibe ya n'ụzọ, a mara akanwụ na ụtaba, nke na-akpọlite uzere.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Oge ụfọdụ, onye kacha bụrụ okenye n'obodo na-anọ na mmemme iri ji ọhụụ wee kọọrọ ndị obodo ahụ ọtụtụ akụkọ miri emi dịgasị añaa gbasara obodo ahụ, dịka akụkọ ntọala ma ọ bụ akụkọ okike (history) nke obodo ahụ, ebe ha siri bịa, nakwa ọtụtụ akụkọ ọdịnala ndị ọzọ.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Nke kacha nke bụ na mmemme iri ji ọhụụ na-abụkwazị oge oriri na ọñụñụ pụrụ iche maka na erimeri na-abụ atụrụ taraba; onye ọbụla na-añụkwa ọgwụ afọ ma ghebe afọ ya oghe tupuu o si n'ụlọ ya pụtaba.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Nkwụ, nke gụnyere mmanya ngwọ, nkwụ elu, mmanya karama, ji a hụrụ ahụ ma were ụtazị mara abụba, ose, ụkpaka, ogiri na mmanụ na-amụ mịrị mịrị bụgbadonọọ ihe ndị na-eme ka mmemme ahụ zaa aha a kpọrọ ya.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Ihe ndị a niile bụ ihe na-eweta obi añụrị na obi ụtọ na ya bụ mmemme omenahọ, ka a ga-asị oge ya agwụna agwụ.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Ụfọdụ obodo na-eme mmemme iri ji ọhụ n'ọnwa nke asatọ, ebe ụfọdụ na-eme nke ha n'ọnwa nke iteghete, maka na ọ bụ mgbe onye jiri teta, ọ bụrụ ụtụtụ ya.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "N'ọtụtụ obodo, ụfọdụ ndị aka ji akụ na ndị selitere isi n'obodo na-eme mmemme ịwa ji ma ọ bụ iri ji na be ha dị iche-iche, bụkwa nke ọ na-akpọkù ndị enyi ya na ndị ọzọ metụtara ya ka ha sonye na ya.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Mana tupu nke ahụ, obodo ga-ebugodi ụzọ richaa ji ọhụụ dịka obodo, maka na ọ bụ ọbagwò na-efé ọdụ, ọbụghị ọdụ na-efé ọbagwò. Otu ọ dị, ihe ndị a niile bụ ihe obi ụtọ na ihe oriri na ọñụñụ.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Na-agbanyeghị ihe ndị a niile, n'elu uwa ugbu a, ọtụtụ ndị mmadụ na-ahụtazị iri ji ọhụụ dịka ikpere arụsị, ebe ndị obodo ụfọdụ mechigoro ya kpamkpam n'ihi na ha na-ahụta ndị na-eme ya dịka ndị nọ n'isì.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Ọtụtụ ndị nne na nna adịghịzịkwa ekwe ka ụmụ ha sonye na mmemme iri ji ọhụụ n'obodo ha, ma ọ bụ rie ihe ọbụla e siri ebe ahụ, n'ihi na ha na-ahụta ya dịka ihe a gọọrọ arụsị, ma ọ bụ ihe ndị ngọ mmụọ. Ha wee chezọọ na nke ahụ so n'otu ụzọ pụtakarịchara ihe e si akwalite njirimara na omenala ndị Igbo, bụrụ oge ndị obodo ji anọkọ ọnụ dịka ụmụnne wee kpaa maka ọdịmma na uto nke obodo ha, tinyere ọtụtụ uru ndị ọzọ ọ na-eweta.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Ihe kacha egbu njirimara na omenala ndị Igbo bụ ịgbakụta ha azụ site n'aka ụfọdụ ụmụafọ Igbo bụ ndị na-eche na ha hụrụ ụzọ ma ọ bụ na ha na-ahụzị Chineke anya kwa ụbọchị, na n'ihi ya, na ihe niile gbasaara ndị Igbo na omenala ha bụzị ihe ọchịchịrị, ihe nzuzu na ihe ndị ọgọ mmụọ. Nke ahụ wee bụrụ nnọọ echiche onye nzuzu sị na ya dara n'elu, na amụghị ya amụ. Ụkpala na-ere ọkụ ọ sị na ọ na-aha mmanụ. Ihe ndị bụ nke anyị wee na-efunahịzị anyị maka na anyị bụ ndị nwere ogiri amaghịzị uru ogiri bara n'ofe, dịka ofeke na-amaghị uru akpa agwụ baara eze dibịa.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Otu ọ dị, ide mmiri sị ndị na-akpara ala nna ya, ha jisie ike, na nsogbu adịghị, kama na mgbe nwanne ya nwaanyị bụ udummiri bàtàrà ebe ọ gara, o were aka ya kọwaa ebe oke dị.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Ndị be anyị, ka anyị chigharịanụ ghọta na nke anyị bụ nke anyị bụ nke, na ọ bụkwa ebe onye bi ka ọ na-awachi, wee kpọọ ihe anyị ihe. Ka anyị jisie ike n'ịkwalite na n'isonye n'omenala dị iche iche e jiri mara ndị Igbo maka na nkwụ daa n'ala, nwaanyị eñe ya uhie, rịa ya elu. A sịkwa na onye kpọọ ọba ya ọkpọkọrọ, agbataobi ewere ya kpoo ahịha, ma sịkwa na-abụ onye sọnyụọ ọkụ ya, ọ nọrọ n'isi.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Onye ọbụla tinye aka ma gbasie mbọ ike otu o nwèrè ike n'ụdị nke ya ịkwàlite iri ji ọhụụ n'ala Igbo, nakwa omenala ndị ọzọ e jiri mara Igbo.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Ọ bụkwanụ otu onye siri pna akụ ya ka ọ ga-esi debe ọnụ.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Tigbuo mmụọ, tigbuo mmadụ, udele ka ga-ejupùtakwa n'eluigwe.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Omenala Igbo ga-adịrịrị.", "author": "Chidi Igwe", "title": "Mmemme Iri Ji Ọhụụ Dịka Omenala Igbo", "category": "Mmemme"},
{"text": "Izunna Okafor, Awka", "author": "Chidi Igwe", "title": "Oke Ọñụ Adaa Dịka Ndị Ụmụoji Mèrè Emume Ụzọiyi", "category": "Mmemme"},
{"text": "Ọ kpọtụrụ akpọtụ na nso nso a, dịka ndị obodo Ụmụoji, dị n'okpuru ọchịchị Idemili North nke steeti Anambra merùbèrè emume otu emume na-ewu èwù e jiri mara obodo ahụ, bụ emume Ụzọiyi.", "author": "Chidi Igwe", "title": "Oke Ọñụ Adaa Dịka Ndị Ụmụoji Mèrè Emume Ụzọiyi", "category": "Mmemme"},
{"text": "Oke mmemme ahụ bụ nke weere ọnọdụ n'ama egwuregwu 'Ụmụoji Sports Stadium' ma bụrụkwa nke dọtara Kọmishọna na-ahụ maka ihe e ji aka emepụta, ihe na-eme na mba ofesi, omenala na njèm nlegharị anya, bụ Oriakụ Sally Mbanefo; ògbò ya na-ahụ maka ahịa na azụmahịa n'ime steeti ahụ, bụ Maazị Uchenna Okafor; tinyere ọtụtụ ndị e ji okwu ha agba ìzù.", "author": "Chidi Igwe", "title": "Oke Ọñụ Adaa Dịka Ndị Ụmụoji Mèrè Emume Ụzọiyi", "category": "Mmemme"},
{"text": "Ka ọ na-ekwu okwu na mmemme ahụ, Oriakụ Mbanefo, nke ọ bụ odeakwụkwọ ọkpụtọrọkpụ na minịstịrị ahụ bụ Maazị Emmanuel Ume nọchitere anya, kọwàrà mkpa ọ dị obodo ọbụla ịkwàdo na ichekwaba omenala dị iche iche e jiri mara ha na ndị Igbo n'izugbe.", "author": "Chidi Igwe", "title": "Oke Ọñụ Adaa Dịka Ndị Ụmụoji Mèrè Emume Ụzọiyi", "category": "Mmemme"},
{"text": "O kwupụtakwàrà ezi njikere gọọmenti steeti ahụ dị ijikọ aka ọnụ, ha na obodo dị iche iche, iji mezùpụta nke ahụ, n'ihi ọtụtụ uru ọ ga-eweta, nakwa etu nke ahụ pụrụ isi nye aka n'ịkwàlite ọnụ ego a na-enweta n'ime steeti ahụ.", "author": "Chidi Igwe", "title": "Oke Ọñụ Adaa Dịka Ndị Ụmụoji Mèrè Emume Ụzọiyi", "category": "Mmemme"},
{"text": "Na mbụ n'okwu ya, onye nọgodi dịka eze ọdịnala obodo ahụ, bụ Maazị Christopher Nnedu kọwara mmemme ahụ dịbara gboo, kwuo na ọ bụ nke ha si na ya na-ekele Chineke maka owuwe ihe ubi ahọ gara aga, na-arịọ ngọzị maka ahọ ọrụ na-abịa abịa, ọbụnadị dịka ha sikwa na ya akwàlite ịma mma nke ọnatarachi na omenala obodo ahụ na ndị Igbo n'izugbe.", "author": "Chidi Igwe", "title": "Oke Ọñụ Adaa Dịka Ndị Ụmụoji Mèrè Emume Ụzọiyi", "category": "Mmemme"},
{"text": "Ọ mere ka a mara o nweghị ihe ikpere arụsị maọbụ ihe ọbụla rụrụ arụ dịị na ya bụ emume, ma kpọkukwazie onye ọbụla ka o tinye aka n'ịkwalite omenala e jiri mara ha, maka na omenala bụ ọbara na-ehù n'agbụrụ n'agbụrụ.", "author": "Chidi Igwe", "title": "Oke Ọñụ Adaa Dịka Ndị Ụmụoji Mèrè Emume Ụzọiyi", "category": "Mmemme"},
{"text": "Onyeisi ọchịchị obodo ahụ, bụ Maazị Silas Ọnyịma kèlere aka na-achị steeti ahụ, bụ Gọvanọ Willie Obianọ maka ọrụ mmepe dị iche iche o ji n'aka n'ime steeti ahụ, nakwa ọrụ mmepe ya n'ime obodo dị iche iche, bụ nke ọbodo ahụ ritègòkwara ọtụtụ uru na ya, ma dụọ ya ka o jide ka o ji.", "author": "Chidi Igwe", "title": "Oke Ọñụ Adaa Dịka Ndị Ụmụoji Mèrè Emume Ụzọiyi", "category": "Mmemme"},
{"text": "A nọrọ na mmemme ahụ nke ahọ a gbaa egwu ọdịnala dị iche iche, ma meekwa ọtụtụ ihe ngosi, ọ kachasị nke e mere site n'aka mmọnwụ dị iche iche na-emegasị ka anụmaanụ, sitere ógbè iri abụọ na atọ dị n'obodo, nke gụnyere mmọnwụ enyi a màrà dịka 'Enyi Abidi', Ùgò, na ndị ọzọ; tinyere ọtụtụ ihe ndị ọzọ dị iche iche mere ka mmemme ahụ zaa aha akpọrọ ya.", "author": "Chidi Igwe", "title": "Oke Ọñụ Adaa Dịka Ndị Ụmụoji Mèrè Emume Ụzọiyi", "category": "Mmemme"},
{"text": "Ọ bụkwa ihe dị mma nkwupụta na ndị obodo ahụ gbasòkwara ntụziaka gọọmenti nyere bànyere ibelata mgbasawanye ọrịa Nje Kòrónà (Covid-19) ogogo oge niile nke mmemme ahụ, dịka a hụrụ ndị ọrụ ahụ ike na gburugburu ebe ahụ niile, ka ha na-agbasa onye ọbụla bịara ya bụ mmemme ihe e ji akwọcha aka, bụ 'hand sanitizer' tupuu ọ baa n'ebe ahụ ya bụ mmemme wèèrè ọnọdụ.", "author": "Chidi Igwe", "title": "Oke Ọñụ Adaa Dịka Ndị Ụmụoji Mèrè Emume Ụzọiyi", "category": "Mmemme"},
{"text": "Izunna Okafor", "author": "Chidi Igwe", "title": "Ndị Nimo Erie Ji Ọhụụ, Kpọọ Òkù Nkwalite Asụsụ Na Omenala Igbo", "category": "Mmemme"},
{"text": "Ọ kpọtụrụ akpọtụ ma zụọ azụọ na nsonso a, dịka ndị obodo Ụmụoji, dị n'okpuru ọchịchị Idemili North nke steeti Anambra merùbèrè otu oke mmemme e jiri mara ndị Igbo, bụ mmemme iri ji ọhụụ ha nke ahọ 2020.", "author": "Chidi Igwe", "title": "Ndị Nimo Erie Ji Ọhụụ, Kpọọ Òkù Nkwalite Asụsụ Na Omenala Igbo", "category": "Mmemme"},
{"text": "Ya bụ mmemme a kpọrọ Ịwa Ji Nimo bụ nke weere ọnọdụ n'obi eze ọdịnala obodo ahụ, dị n'okpuru ọchịchị Njikọka nke steeti Anambra, ma bụrụkwa nke a nọrọ na ya wee kọwaa mkpa ọ dị ichekwaba na ịkwàdo njirimara, asụsụ na omenala Igbo, ọkachasị n'ebe ụmụ na-eto eto nọ, iji hụ na ọ nwụghị maọbụ fuo.", "author": "Chidi Igwe", "title": "Ndị Nimo Erie Ji Ọhụụ, Kpọọ Òkù Nkwalite Asụsụ Na Omenala Igbo", "category": "Mmemme"},
{"text": "N'okwu ya oge ọ na-awa ji kpọmkwem na mmemme ahụ, eze ọdịnala Nimo, bụ Igwe Maxi Ike Oliobi kelere Chineke maka iji ndụ, ngọzị, ahụike, udo na ọganihu tọrọ àtọ wee chọọ obodo ahụ na ụmụafọ ya mma. O gọrọ ọfọ ihe akụ-akụ na ihe enwe-enwe n'isi ụmụafọ steeti ahụ, ma kpee ka Chineke gaa n'ihu ịgọzi ala obodo ahụ na Ndị Nimo, ma ndị nọ n'ụlp ma ndị nọ n'ụzọ ijè.", "author": "Chidi Igwe", "title": "Ndị Nimo Erie Ji Ọhụụ, Kpọọ Òkù Nkwalite Asụsụ Na Omenala Igbo", "category": "Mmemme"},
{"text": "Dịka ọ na-ekwe nkwà na ọ ga-aga n'ihu idu obodo ahụ nke ọma, Igwe Oliobi kpọkuzịrị ụmụafọ obodo ya ka ha gaa n'ihu ịgbaso udo na ịhụnanya, ma zèére ihe ọbụla nwere ike ibi ọnọdụ udo na-achị n'obodo ahụ aka ọjọọ, n'ihi na udo na-akwalite ọganihu, ebe ọgbaaghara na katakata na-adọghachi obodo azụ.", "author": "Chidi Igwe", "title": "Ndị Nimo Erie Ji Ọhụụ, Kpọọ Òkù Nkwalite Asụsụ Na Omenala Igbo", "category": "Mmemme"},
{"text": "Na ntụnye nke ya, onye na-anọchite anya ọgbọ nta nkwàdo Njikọka nke abụọ n'ụlọ omeiwu steeti Anambra, bụ Maazị Pete Ibida kpọkùrù Ndị Anambara na ndị Igbo n'izugbe, ọkachasị ndị ntorobịa ka ha tinye uchu n'ọrụ ugbo ma na-esonyesi ike  na ya, tụmadụ iji bụrụ ndị kwụụrụ onwe ha na ndị ofe zùùrù nri, ma n'ime oge a ọrịa korona na-ewù, nakwa oge ọ dajụrụ.", "author": "Chidi Igwe", "title": "Ndị Nimo Erie Ji Ọhụụ, Kpọọ Òkù Nkwalite Asụsụ Na Omenala Igbo", "category": "Mmemme"},
{"text": "Dịka ọ na-echetara ndị ntorobịa na oge agakwaala mgbe a na-ahụta ọrụ ugbo dịka ihe dịịrị naanị ndị okenye, ndị agụghị akwụkwọ maọbụ ndị amaghị nke ekwe na-akụ; Maazị Ibida kọwara ọrụ ugbo dịka ihe bara oke uru, n'ihi na ọbụghị naanị na ọ ga-eme ka onye na-akọ ya nwee ego, kama, ọ ga-emekwa ka onye ahụ na-enwe nri gbaanyụụ, maka na mmiri anaghị akọ n'isi mmiri. ", "author": "Chidi Igwe", "title": "Ndị Nimo Erie Ji Ọhụụ, Kpọọ Òkù Nkwalite Asụsụ Na Omenala Igbo", "category": "Mmemme"},
{"text": "Ọ kpọpụtasịkwara ụfọdụ ụzọ dị iche iche Gọvanọ Obianọ sigoro nwògharịa ngalaba ọrụ ugbo steeti ahụ ka ọ na-amịzị akpịrị, ma kpọkuzie ọhaneze ndị Anambra ka ha were ohere ọma ahụ kpọrọ ihe ugbua, maka na ọ naghị adị mma ịnọ n'ikpo nri na-ebe akwa agụụ.", "author": "Chidi Igwe", "title": "Ndị Nimo Erie Ji Ọhụụ, Kpọọ Òkù Nkwalite Asụsụ Na Omenala Igbo", "category": "Mmemme"},
{"text": "Izunna Okafor", "author": "Chidi Igwe", "title": "U-AYA Na U-AWA Achịkọbala Ọgbakọ Ekpere n'Awka", "category": "Mmemme"},
{"text": "Òtù jikọtara ndị ntorobịa n'Anambra a maara dịka 'United Anambra Youth Assembly (U-AYA)' na nkè ụmụnwaanyị a maara dịka 'United Anambra Women Assembly (U-AWA)' nọrọ na nsonso a wee chịkọba nnukwu ọgbakọ ekpere dara ụda maka steeti Anambra.", "author": "Chidi Igwe", "title": "U-AYA Na U-AWA Achịkọbala Ọgbakọ Ekpere n'Awka", "category": "Mmemme"},
{"text": "Ya bụ nnukwu ọgbakọ ekpere bụ nke weere ọnọdụ n'ogige Ọkammụta 'Dora Akunyili Women Development Centre' dị n'Awka bụ isi obodo steeti ahụ, ma bụrụkwa nke dọtara ndị isi ụka dị iche iche nakwa ndị ọzọ e ji okwu ha agba ìzù na ngalaba ndị iche iche na steeti ahụ.", "author": "Chidi Igwe", "title": "U-AYA Na U-AWA Achịkọbala Ọgbakọ Ekpere n'Awka", "category": "Mmemme"},
{"text": "Mmemme ahụ nke isiokwu ya bụ 'Anambra 2021: Our Collective Project', nke bụ 'Anambra 2021: Ọrụ Dịịrị Anyị' bụkwa nke a nọrọ na ya wee kpee usoro ekpere dị iche iche, ma kpekwa ekpere pụrụ iche maka nhọpụta ọkwa ọchịchị a ga-eme na steeti ahụ n'ime ọnwa Nọvemba ahọ na-abịa abịa.", "author": "Chidi Igwe", "title": "U-AYA Na U-AWA Achịkọbala Ọgbakọ Ekpere n'Awka", "category": "Mmemme"},
{"text": "N'okwu ya na mmemme ahụ, onye chọpụtara ma bụrụkwa onyeisi òtù abụọ ahụ, bụ Maazị Chinedu Obidigwe mere ka a mara na isi sekpụ ntị e jiri chịkọba ọgbakọ ekpere ahụ bụ iji chọọ ihu Chineke banyere nhọpụta ọkwa Gọvanọ a ga-eme na steeti ahụ n'ahọ 2021, ka Chineke wee jiri aka ya họpụta onye ga-achị steeti ahụ nke ọma ma durukwa ha ruo ala e kwere na nkwà.", "author": "Chidi Igwe", "title": "U-AYA Na U-AWA Achịkọbala Ọgbakọ Ekpere n'Awka", "category": "Mmemme"},
{"text": "Maazị Obidigwe, onye ọ bụ ya na-anọchitekwa anya ọgbọ nta nkwàdo 'Anambra East' na 'Anambra West' n'ụlọ nnọchianya etiti ala Nigeria, kwùrù na Anambra chọrọ onye ñụjuru mmiri ara afọ dịka Gọvanọ Willie Obianọ, ma kwuo na n'uche ya, na ọ ga-akakwa mma ma ọ bụrụ na ụlọọrụ ahụ na-ahụ maka ịchịkọba nhọpụta ọchịchị n'ala Nigeria, bụ ụlọọrụ 'Independent National Electoral Commission (INEC)' malite iji usoro ọgbara ọhụụ dijitaalụ wee na-eme ntụliaka, n'ihi na nke ahụ ga-enye aka ibelata wuru-wuru, igwù ojoro, na nsogbu maọbụ ihe iche aka mgba ndị ọzọ a na-adapụtakarị ma e mebe ntụliaka.", "author": "Chidi Igwe", "title": "U-AYA Na U-AWA Achịkọbala Ọgbakọ Ekpere n'Awka", "category": "Mmemme"},
{"text": "Na ntụnye nke ya, onyeisi ụlọọrụ 'Anambra State Signage and Advertisement Agency', Maazị Jude Emecheta kọwara ya bụ ọgbakọ ekpere dịka nke magburu onwe ya, ma kpọkukwa Ndị Anambra ka ha hie asaa n'anya ma tụnyere onye ma nke ekwe na-akụ ka ọ chịa Anambra n'ahọ na-abịa abịa.", "author": "Chidi Igwe", "title": "U-AYA Na U-AWA Achịkọbala Ọgbakọ Ekpere n'Awka", "category": "Mmemme"},
{"text": "E wezùga ekpere e kpegasịrị ụbọchị ahụ, a nọrọ na ya bụ mmemme wee bụọ abụ otuto na abụ ofufe dị iche iche, bụzị nke mere ka ọ zaa aha a kpọrọ ya.", "author": "Chidi Igwe", "title": "U-AYA Na U-AWA Achịkọbala Ọgbakọ Ekpere n'Awka", "category": "Mmemme"},
{"text": "Aka na-achị steeti Anambra, bụ Gọvanọ Willie Obianọ ekwela nkwà na ọchịchị ya agaghị ada mbà n'ịkwàdò nà ijikọ aka ọnụ, ha na ndị ụka dị iche iche na steeti ahụ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Gọvanọ kwupụtara nke a na mmemme sinọọdụ ahọ 2021 nke ụka Angịlịkan na dayọsiisi Awka, bụ nke weere ọnọdụ n'ụlọụka 'St. Micheal and All Angel's Church, Nawfia' dị n'okpuru ọchịchị Njikọka nke steeti ahụ, ma bụrụkwa àgbà nke abụọ nke sinọọdụ nke iri abụọ nke dayọsiisi ahụ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Mmemme sinọọdụ ahụ a malitere ụbọchị Fraịdee bụ nke were mkpụrụ ụbọchị atọ, ma bụrụkwa nke e jiri ofufe nrò ịtụ mmamma pụrụ iche wee chịkọta ụbọchị ụka.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Ya bụ oke mmemme, nke isiokwu ya bụ 'Mbawanye Nke Mgbasa Oziọma: Mpụtara Ya Maka Ndị Ọrụ Ụka E Chiri Echi Na Ndị Na-Eje Ụka' (Expanding Our Ministerial Coast: Implications for the Ordained and the Laity), dọtara ọtụtụ ndị Bishọọpụ na ndị ọrụ ụka sitere ebe dị iche iche na gburugburu ala Nigeria wee bịa; ndị ọrụ gọọmentị, tinyere ọtụtụ ndị ọzọ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "N'okwu ya n'ebe ahụ, Gọvanọ Obianọ, nke Maazị Uzuegbuna Okagbue nọchitere anya ya na mmemme ahụ, mere ka a mara na ya na ndị ụka dị iche iche na steeti ahụ enweela ezi njikọakaọnụ kemgbe ọchịchị ya siri bata n'ọkwa, bụ nke pụtagoro ìhè n'ọtụtụ ụzọ dị iche iche.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Ọ kpọpụtasịrị ụfọdụ ụzọ dị iche iche ọchịchị ya sìgòrò kwàdo ndị ụka, ya na ụzọ dị iche iche ndị ụka sigoro nye ọchịchị ya nkwàdo, ma kwe nkwà na ezi njikọaka ahụ ga-aga n'ihu ịdịgide. Ọ rịọkwazịrị ndị ụka dị iche iche ka ha tinye aka n'ime ka ala Nigeria, ọnọdụ nchekwa ya na ọnọdụ akụnụba ya kawanye mma, site n'ikpere obodo ahụ ekpere na iche ya n'ihu Chineke mgbe niile, ọkachasị n'ihi ihe dị iche iche na-emegasị na mpaghara ebe dị iche iche n'ala ahụ ugbua, tụmadụ n'ihe metụtara ọnọdụ nchekwa.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Na mbụ n'okwuchukwu ya n'ebe ahụ, Bishọọpụ ụka Angịlịkan na Dayọsiisi Lagos, Rt. Rev. Humphrey Olumakaiye, bụ onye gbadoro ụkwụ n'isiokwu sinọọdụ ahụ, kpọrọ òkù ka onye ọbụla jiri ọnatarachi ya na akụnụba ya wee jeere Chineke ozi ma kwàdo mmgbasà oziọma Ya.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Dịka ọ na-agba akaebe na ọnọdụ ngalaba dị iche iche n'ala Nigeria amachaghịzị kwụrụ ugbua; ya bụ Bishọọpụ mèkwàrà ka a mara na ndị ụka nwèrè ọtụtụ ọrụ pụrụ iche chere ha n'ihu n'ịkwalite ezi ọnọdụ mmepe bụ ịgbà.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "N'ozi pụrụ iche ọ gụpụtara na mmemme ahụ, Bishọọpụ ụka Angịlịkan na Dayọsiisi Awka, onye bụkwa Ashbishọọpụ nke mpaghara Niger, bụ Ashbishọọpụ Alexander Chibuzor Ibezim kpọrọ òkù ka e nwee ezi nchekwa n'ala Nigeria ma kwụsị igbusi mmadụ aghara aghara na mpaghara ebe dị iche iche.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Ọ kpọpụtasịrị ajọ nsogbu dị iche iche na-echere ala Nigeria aka mgba, ma kwuo na etu Nigeria siri dàbere ma tụkwasị obi naanị na mmanụ, dịka ụzọ e si enweta ego, sòkwà na nsogbu kacha ebi ala Nigeria aka ọjọọ, ma kpọọ òkù gọọmenti mee ihe banyere nke ahụ, iji bawanye usoro ego si abata n'àkpà gọọmenti.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Dịka ọ na-ekele Gọvanọ Obianọ maka ezi mmekọrịta dị n'etiti ọchịchị ya na ndị ụka; Bishọọp Ibezim kèlèkwàra Gọvanọ ahụ maka ọdụ ụgbọelu mba ụwa ahụ ọ rụrụ ọhụrụ na steeti ahụ, ma kelekwa ya maka etu o si akwụ ndị ọrụ ụgwọ ọnwa ngwangwa na steeti ahụ, ma kwezie nkwà na ha bụ ndị ụka ga-aga n'ihu ikpere ọchịchị ya ekpere na ịkwàdò ya mgbe niile.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Ụfọdụ ndị ọzọ sonyere ma kwuo okwu na mmemme ahụ gụnyèrè Bishọọpụ ụka Ktọliiki na dayọsiisi Awka, bụ Bishọọpụ Paulinus Ezeokafor; eze ọdịnala Nnewi, bụ Igwe Kenneth Orizu; onyeisi òtù ọrụ haziri sinọọdụ ahụ, bụ Maazị Obinna Etele, tinyere ọtụtụ ndị ọzọ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Aka na-achị steeti Anambra, bụ Gọvanọ Willie Obianọ ekwela nkwà na ọchịchị ya agaghị ada mbà n'ịkwàdò nà ijikọ aka ọnụ, ha na ndị ụka dị iche iche na steeti ahụ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Gọvanọ Obianọ kwupụtara nke a na mmemme sinọọdụ ahọ 2021 nke ụka Angịlịkan na dayọsiisi Awka, bụ nke weere ọnọdụ n'ụlọụka 'St. Micheal and All Angel's Church, Nawfia' dị n'okpuru ọchịchị Njikọka nke steeti ahụ, ma bụrụkwa àgbà nke abụọ nke sinọọdụ nke iri abụọ nke dayọsiisi ahụ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Mmemme sinọọdụ ahụ a malitere ụbọchị Fraịdee bụ nke were mkpụrụ ụbọchị atọ, ma bụrụkwa nke e jiri ofufe nrò ịtụ mmamma pụrụ iche wee chịkọta ụbọchị ụka.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Ya bụ oke mmemme, nke isiokwu ya bụ 'Mbawanye Nke Mgbasa Oziọma Anyị: Mpụtara Ya Maka Ndị Ọrụ Ụka E Chiri Echi Na Ndị Na-Eje Ụka' (Expanding Our Ministerial Coast: Implications for the Ordained and the Laity), dọtàrà ọtụtụ ndị Bishọọpụ na ndị ọrụ ụka sitere ebe dị iche iche na gburugburu ala Nigeria wee bịa; ndị ọrụ gọọmentị, tinyere ọtụtụ ndị ọzọ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "N'okwu ya n'ebe ahụ, Gọvanọ Obianọ, nke ọ bụ Maazị Uzuegbuna Okagbue nọchitere anya ya na mmemme ahụ, mèrè ka a mara na ya na ndị ụka dị iche iche na steeti ahụ enweela ezi njikọakaọnụ kemgbe ọchịchị ya siri bata n'ọkwa, bụ nke pụtagoro ìhè n'ọtụtụ ụzọ dị iche iche.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Ọ kpọpụtasịrị ụfọdụ ụzọ dị iche iche ọchịchị ya sìgòrò kwàdo ndị ụka, ya na ụzọ dị iche iche ndị ụka sigoro nye ọchịchị ya nkwàdo, ma kwe nkwà na ezi njikọaka ahụ ga-aga n'ihu ịdịgide. Ọ rịọkwazịrị ndị ụka dị iche iche ka ha tinye aka n'ime ka ala Nigeria, ọnọdụ nchekwa ya na ọnọdụ akụnụba ya kawanye mma, site n'ikpere ya ekpere na iche ya n'ihu Chineke mgbe niile, ọkachasị n'ihi ihe dị iche iche na-emegasị na mpaghara ebe dị iche iche ugbua, tụmadụ n'ihe metụtara ọnọdụ nchekwa obodo.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Na mbụ n'okwuchukwu ya n'ebe ahụ, Bishọọpụ ụka Angịlịkan na Dayọsiisi Lagos, bụ Rt. Rev. Humphrey Olumakaiye, bụ onye gbadoro ụkwụ n'isiokwu sinọọdụ ahụ, kpọrọ òkù ka onye ọbụla jiri ọnatarachi ya na akụnụba ya wee jeere Chineke ozi ma kwàdo mgbasà oziọma Ya.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Dịka ọ na-agba akaebe na ọnọdụ ngalaba dị iche iche n'ala Nigeria amachaghịzị kwụrụ ugbua; ya bụ Bishọọpụ mèkwàrà ka a mara na ndị ụka nwèrè ọtụtụ ọrụ pụrụ iche chere ha n'ihu n'ịkwalite ezi ọnọdụ mmepe bụ ịgbà n'obodo.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "N'ozi pụrụ iche ọ gụpụtara na mmemme ahụ, Bishọọpụ ụka Angịlịkan na Dayọsiisi Awka, onye bụkwa Ashbishọọpụ nke mpaghara Niger, bụ Ashbishọọpụ Alexander Chibuzor Ibezim kpọrọ òkù ka e nwee ezi nchekwa n'ala Nigeria ma kwụsị igbusi mmadụ aghara aghara na mpaghara ebe dị iche iche.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Ọ kpọpụtasịrị ajọ nsogbu dị iche iche na-echere ala Nigeria aka mgba, ma kwuo na etu Nigeria siri dàbere ma tụkwasị obi naanị na mmanụ, dịka ụzọ e si enweta ego, sòkwà na nsogbu kacha ebi obodo Nigeria aka ọjọọ, ma kpọọ òkù ka gọọmenti mee ihe banyere nke ahụ, iji bawanye usoro ego si abata n'àkpà gọọmenti.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Dịka ọ na-ekele Gọvanọ Obianọ maka ezi mmekọrịta dị n'etiti ọchịchị ya na ndị ụka; Bishọọp Ibezim kèlèkwàra Gọvanọ ahụ maka ọdụ ụgbọelu mba ụwa ahụ ọ rụrụ ọhụrụ na steeti ahụ, ma kelekwa ya maka etu o si akwụ ndị ọrụ ụgwọ ọnwa ngwangwa na steeti ahụ, ma kwezie nkwà na ha bụ ndị ụka ga-aga n'ihu ikpere ọchịchị ya ekpere na ịkwàdò ya mgbe niile.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "Ụfọdụ ndị ọzọ sonyere ma kwukwa okwu na mmemme ahụ gụnyèrè Bishọọpụ ụka Katọliiki na dayọsiisi Awka, bụ Bishọọpụ Paulinus Ezeokafor; eze ọdịnala Nnewi, bụ Igwe Kenneth Orizu; onyeisi òtù ọrụ haziri sinọọdụ ahụ, bụ Maazị Obinna Etele, tinyere ọtụtụ ndị ọzọ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Ụka"},
{"text": "A kpọkuola ma dụọ ndị mmadụ, ọkachasị ndị ụka ka ha bụrụ ndị na-edebe okwu Chineke na-emekwa ya eme oge niile ka ihe wee gaara nke ọma.", "author": "Izunna Okafor", "title": "Dayọsiisi Niger Ejirila Ọñụ Chịkọta Mmemme Sinọọdụ Ahọ 2021", "category": "Ụka"},
{"text": "Òkù a bụ nke a kpọrọ site n'ọnụ Bishọọpụ ụka Angịlịkan na dayọsiisi mpaghara Niger, bụ Bishọọpụ Owen Nwokolo, n'okwu ya na mmemme ọgbakọ sinọọdọ dayọsiisi ahụ nke ahọ 2021.", "author": "Izunna Okafor", "title": "Dayọsiisi Niger Ejirila Ọñụ Chịkọta Mmemme Sinọọdụ Ahọ 2021", "category": "Ụka"},
{"text": "Ya bụ sinọọdụ bụ sinọọdụ nke atọ n'ime àgbà sinọọdụ nke iri atọ na otu daọsiisi ahụ na-eme, ma bụrụkwa nke weere ọnọdụ n'ụlọụka 'St. John's Anglican Church' dị n'obodo Eziowelle, n'okpuru ọchịchị ime obodo 'Idemili North' nke steeti Anambra. ", "author": "Izunna Okafor", "title": "Dayọsiisi Niger Ejirila Ọñụ Chịkọta Mmemme Sinọọdụ Ahọ 2021", "category": "Ụka"},
{"text": "N'okwu ya n'ebe ahụ, nke gbadoro ụkwụ n'isiokwu ọgbakọ sinọọdụ ahụ, bụ \"Bụrụ Ndị Na-Eme Okwu Ahụ; Abụla Naanị Ndị Na-Anụ Ya Anụ\", Bishọọpụ Nwokolo kọwara na ndụ ezi onye òtù Christ bụ ngosipụta ụdịdị Chineke na ịgbaso usoro o si eme ihe, ọbụladị dịka ọ kpọkuru ndị ụka ka ha bụrụ ndị òtù Christ n'eziokwu ma na-egosipụta ya n'okwu ọnụ ha na omume ha oge niile.", "author": "Izunna Okafor", "title": "Dayọsiisi Niger Ejirila Ọñụ Chịkọta Mmemme Sinọọdụ Ahọ 2021", "category": "Ụka"},
{"text": "Dịka ọ na-akatọ etu ụfọdụ ndị ụka si eme omume anaghị egosi na ha bụ ndị òtù Christ, ya bụ nnukwu onyeisi ụka Angịlịkan jìkwàzịrị ohèrè ahụ wee kelee ndị obodo Eziowelle na ndị ụlọụka 'St. John's Anglican Church, Eziowelle' maka ibu sinọọdụ ahọ a, ma kpee ka Chineke gọzie ma kwụghachi onye ọbụla tụnyere ụtụ n'otu ụzọ maọbụ nke ọzọ iji mee ka ya bụ sinọọdụ gaa nke ọma.", "author": "Izunna Okafor", "title": "Dayọsiisi Niger Ejirila Ọñụ Chịkọta Mmemme Sinọọdụ Ahọ 2021", "category": "Ụka"},
{"text": "N'okwu ya n'ebe ahụ, aka na-achị steeti Anambra, bụ Gọvanọ Willie Obianọ, nke ọ bụ Maazị Uzu Okagbue nọchitere anya ya, mèrè ka a mara na ọchịchị ya na ndị ụka nwere ezi mmekọ na ezi njikọaka kemgbe ahọ asaa o jiri bata n'ọkwa ọchịchị, ma kọwaa na nke ahụ amịtala ọtụtụ ezi mkpụrụ n'ụzọ dị iche iche. Ọ kpọpụtasịrị ihe dị iche iche ọchịchị ya mepụtàgòrò nà ụzọ dị iche iche o sigoro kwàdo ndị ụka kemgbe ahọ asaa gara aga, ma kwe nkwà na ọ ga-aga n'ihu ịkwàdò ha, ọbụladị dịka ọ dụrụ ndị ụka ọdụ ka ha gaa n'ihu ikpere ala Nigeria, steeti ahụ nà ọchịchị ya ekpere oge niile.", "author": "Izunna Okafor", "title": "Dayọsiisi Niger Ejirila Ọñụ Chịkọta Mmemme Sinọọdụ Ahọ 2021", "category": "Ụka"},
{"text": "Na mbụ n'okwuchukwu ya na sinọọdụ ahụ, Bishọọpụ Dayọsiisi Kabba, bụ 'Rt. Rev.' Stephen Akobe kọwara akwụkwọnsọ dịka ihe nlegaraanya nà ùgègbè na-agbàzi ije, ndụ na nzọụkwụ mmadụ, ma nwekwa ike inwòghàrị ndụ mmadụ.", "author": "Izunna Okafor", "title": "Dayọsiisi Niger Ejirila Ọñụ Chịkọta Mmemme Sinọọdụ Ahọ 2021", "category": "Ụka"},
{"text": "O kwuru na ọ bụ onye ọbụla ma okwu Chineke nke ọma ma na-emekwa ya eme bụ ezi onye òtù Christ, bụkwa onye nwere ọtụtụ úrù ọ ga-erite site n'ime nke ahụ; ọbụladị dịka ọ kọwara dayọsiisi mpaghara Niger dịka ọkaibe n'ala Nigeria, ma kèlee Bishọọpụ ahụ maka ihe dị iche iche o mepụtagoro na dayọsiisi ahụ, kpọkukwa ndị òtù Christ ka ha na-adàbere n'okwu Chineke oge niile, maka na Chineke anaghị agharịpụ.", "author": "Izunna Okafor", "title": "Dayọsiisi Niger Ejirila Ọñụ Chịkọta Mmemme Sinọọdụ Ahọ 2021", "category": "Ụka"},
{"text": "Oke mmemme sinọọdụ ahụ bụ nke a nọrọ na ya wee wee kpáá ma kpéé ekpere maka ọdịmma dayọsiisi ahụ, kpéé usoro ekpere dị iche iche maka ọdịmma ala Nigeria, chụọ nta ego ego maka ịkwalite ọrụ mmepe na dayọsiisi ahụ, waa achịcha bekee e mere maka sinọọdụ ahụ, bụọ abụ olu ọma dị iche iche, ma gọzikwa obodo ahụ buru ya bụ sinọọdụ nà ụmụafọ ya, tinyere ihe ndị ọzọ mere ka sinọọdụ zaa aha a kpọrọ ya n'eziokwu.", "author": "Izunna Okafor", "title": "Dayọsiisi Niger Ejirila Ọñụ Chịkọta Mmemme Sinọọdụ Ahọ 2021", "category": "Ụka"},
{"text": "Ọ dara ụda ma kpọtụọ akpọtụọ n'isi ịgwụcha izuụka gara aga, dịka dayọsiisi Amichi nke ụka Angịlịkan chịkọtara mmemme sinọọdụ ya nke ahọ 2021 n'ụdị pụrụ iche.", "author": "Izunna Okafor", "title": "Ebenator Ebuola Sinọọdụ Ahọ 2021 Nke Dayọsiisi Amichi", "category": "Ụka"},
{"text": "Ya bụ sinọọdụ bụ àgbà nke mbụ n'ime sinọọdụ nke ise nke dayọsiisi ahụ, ma bụrụkwa nke weere ọnọdụ n'ụlọụka 'St. Andrew's Anglican Church, Ebenator' dị n'okpuru ọchịchị ime obodo 'Nnewi South' nke steeti Anambra, malite n'abalị abụọ nke ọnwa Juunu a wee ruo n'abalị isii, bụ ụbọchị ụka.", "author": "Izunna Okafor", "title": "Ebenator Ebuola Sinọọdụ Ahọ 2021 Nke Dayọsiisi Amichi", "category": "Ụka"},
{"text": "Sinọọdụ ahọ a, nke ọ bụ Ebenator Ashdikinri (Ebenator Archdeaconry) buru ya, dọtàrà ọtụtụ ndị bishọọpụ, ndị ọrụ ụka, ndị ọrụ gọọmentị na ndị ọzọ selitere isi na ngalaba dị iche iche, bụ ndị siri ebe dị iche iche na gburugburu ala Nigeria wee bịa.", "author": "Izunna Okafor", "title": "Ebenator Ebuola Sinọọdụ Ahọ 2021 Nke Dayọsiisi Amichi", "category": "Ụka"},
{"text": "N'ozi ya pụrụ iche ọ gụpụtara na sinọọdụ ahụ nke a kpọrọ 'Bishop's Charge', Bishọọpụ dayọsiisi Amichi, bụ 'Rt. Rev.' Ephraim Okechukwu Ikeakor kpọpụtasịrị ihe dị iche iche dayọsiisi ahụ mepụtàrà, ya na ihe dị iche iche megasịrị na dayọsiisi ahụ na n'ụka angịlịkan n'ala Nigeria n'ime ótù ahọ gara aga, ma kelee Chineke maka nnọnyere Ya.", "author": "Izunna Okafor", "title": "Ebenator Ebuola Sinọọdụ Ahọ 2021 Nke Dayọsiisi Amichi", "category": "Ụka"},
{"text": "Bishọọpụ Ikeakor katọrọ ma gbarụọ ihu banyere etu ihe si aga n'ala Nigeria ugbua, ọkachasị dịka o siri metụta mpụ, arụrụala, mkpamkpa ndị Fulani na-achị ehi, na ọnọdụ nchekwa obodo na etu e si egbusi ụmụ mmadụ ka ọkụkọ ma na-enwekwa ịkpọ ganị-ganị na mpaghara ebe dị iche iche n'ala Nigeria ugbua, ma jirikwàzie ohere ahụ kpọkuo gọọmentị na ndị ọzọ ọnụ na-eru n'okwu ka a mara ihe e mere banyere ọnọdụ ahụ, na ọnọdụ akụnụba ala Nigeria.", "author": "Izunna Okafor", "title": "Ebenator Ebuola Sinọọdụ Ahọ 2021 Nke Dayọsiisi Amichi", "category": "Ụka"},
{"text": "Dịka ọ na-ekpe ka Chineke were ọnọdụ n'ihe niile ahụ na-aga n'ala Nigeria ugbua; ya bụ Bishọọpụ kpọrọ òkù ka a hazigharịa ọnọdụ ala Nigeria na amụma iwu na-achị ala ahụ; ọbụldị dịka o kelèkwàzịrị aka na-achị steeti Anambra, bụ Gọvanọ Willie Obianọ, maka ezi ọrụ dị iche iche ọ rụgoro n'ime steeti ahụ, ọkachasị ọdụ ụgbọelu ahụ ọ rụrụ na steeti ahụ, ma kpọkuo ya ka ọ hụ na ya bụ ọdụ ụgbọelu malitere ọrụ n'uju n'oge adịghị anya, dịka e si atụ anya.", "author": "Izunna Okafor", "title": "Ebenator Ebuola Sinọọdụ Ahọ 2021 Nke Dayọsiisi Amichi", "category": "Ụka"},
{"text": "N'okwu nke ya na sinọọdụ ahụ, Ashbishọọpụ mpaghara Niger ma bụrụkwa Bishọọpụ ụka Angịlịkan na dayọsiisi Awka, bụ 'Most Reverend' Alexander Chibuzor Ibezim kwupụtara obi ụtọ ya banyere etu dayọsiisi ahụ si agawanye n'ihu kemgbe ahọ olenaole gara aga e jiri kewàpụta ya; ma kelee Bishọọpụ Ikeakor na nwunye ya bụ 'Dame' Nkem Ikeakor maka ezi ọrụ ha dịka ndị ndu dayọsiisi ahụ, kpee ka Chineke gaa n'ihu inye ha otite mmanụ na ibuli dayọsiisi ahụ elu.", "author": "Izunna Okafor", "title": "Ebenator Ebuola Sinọọdụ Ahọ 2021 Nke Dayọsiisi Amichi", "category": "Ụka"},
{"text": "N'okwu nke ya, Bishọọpụ ụka Angịlịkan na dayọsiisi Nnewi, bụ 'Rt. Rev. Ndubisi Obi bunyekwara Bishọọpụ Ikeakọ ụkpa ekele maka ọrụ Chineke ji ya arụ na dayọsiisi ahụ, ma kelekwa ya n'ụzọ pụrụ iche maka etu o siri wee kàgbuoro ma gbaghàrá ụlọụka dị iche iche ụgwọ ha ji na dayọsiisi ahụ, nye ndị ụkọchukwu ise otu nde naịra n'ótù n'ótù iji kwàdó ewumewu ụlọ ha, ma nyekwa ụmụ ndị ụkọchukwu ego maka ebe obibi ha n'ụlọakwụkwọ, tinyere ihe ndị ọzọ.", "author": "Izunna Okafor", "title": "Ebenator Ebuola Sinọọdụ Ahọ 2021 Nke Dayọsiisi Amichi", "category": "Ụka"},
{"text": "N'okwu ha n'ótù n'ótù, Ashịdikin nke Ebenator Ashdikinri, bụ Ụkọchukwu Godson Ugochukwu; onye lere ọbịa na sinọọdụ ahụ ma bụrụkwa nwaafọ Ebenator ọnụ na-eru n'okwu na ndọrọndọrọ ọchịchị, bụ Dọkịta Harry Oranezi; na onyeisioche otu hụrụ maka nhazi sinọọdụ ahụ, bụ Maazị Ifeanyi Anakor kèlèrè Chineke maka ime ka ihe niile gaa siriri-wèrèrè na sinọọdụ ahụ, kelee ọhaneze sonyere na ya bụ sinọọdụ nà ndị niile tụnyere ụtụ n'otu ụzọ maọbụ nke ọzọ iji hụ na ihe niile gara nke ọma, kpekwazie ka Chineke kwụghachi ha niile mmaji kwuru mmaji.", "author": "Izunna Okafor", "title": "Ebenator Ebuola Sinọọdụ Ahọ 2021 Nke Dayọsiisi Amichi", "category": "Ụka"},
{"text": "A nọkwazịrị na sinọọdụ ahụ wee kpáá ma kpéé maka ọdịmma dayọsiisi ahụ, kpéé usoro ekpere dị iche iche maka ọdịmma ala Nigeria, gbàá ọnya ego maka ịkwalite ọrụ mmepe na dayọsiisi ahụ, gaa kpọtụrụ eze ọdịnala obodo ahụ, bụ Igwe Edwin Chinaewubeze Ezejiburu n'obí ya, ma gọzikwa obodo ahụ buru ya bụ sinọọdụ, bụ Ebenator Ozulogu, na ụmụafọ ya, tinyere ihe ndị ọzọ mere ka sinọọdụ zaa aha a kpọrọ ya n'eziokwu.", "author": "Izunna Okafor", "title": "Ebenator Ebuola Sinọọdụ Ahọ 2021 Nke Dayọsiisi Amichi", "category": "Ụka"},
{"text": "Bishọọpụ ụka Angịlịkan na dayọsiisi Agụata, bụ Bishọọpụ Samuel Ezeofor emeela mmemme ịgbapegharị ótù ogige ụlọekpere a rụzigharịrị ọhụrụ na dayọsiisi ahụ.", "author": "Izunna Okafor", "title": "Bishọọpụ Ezeọfọr Agbapeela Ogige Ụlọekpere A Rụrụ Ọhụrụ n'Ụmụchu", "category": "Ụka"},
{"text": "Ya bụ ogige bụ nke a maara dịka 'Catechist Gabriel Ezekwo Memorial Chapel And Umuchu Unity Centre' ma bụrụkwa nke dị n'ụlọụka 'St. Thomas Anglican Church, Umuchu', n'okpuru ọchịchị ime obodo Agụata, nke steeti Anambra.", "author": "Izunna Okafor", "title": "Bishọọpụ Ezeọfọr Agbapeela Ogige Ụlọekpere A Rụrụ Ọhụrụ n'Ụmụchu", "category": "Ụka"},
{"text": "N'okwuchukwu ya n'ofufè nrò pụrụ iche e jiri malite mmemme ahụ, Bishọọpụ Ezeofor, ónyé nyere nkọwa banyere ògigè ahụ, chetaara ndị sonyere na mmemme ahụ mkpà ọ dị mmadụ ịmara Chineke na mmadụ iji ndụ ya na obi ya niile jeere Chineke ozi n'ụwa, ka aha ya wee bàá n'akwụkwọ nke ndụ, nke na  eluigwe na ụwa ga na-agbara ya akaebe maka ezi ndụ o biri, ọbụladị oge onye ahụ hapụrụ ụwa.", "author": "Izunna Okafor", "title": "Bishọọpụ Ezeọfọr Agbapeela Ogige Ụlọekpere A Rụrụ Ọhụrụ n'Ụmụchu", "category": "Ụka"},
{"text": "Dịka ọ na-eme ka a mara na ogige ahụ bụ nke a rụrụ n'aha onyenkụzi ụka/Katikiisti mbụ nọrọ n'ụlọụka ahụ, bụ Maazị Gabriel Ezekwo, iji kwanyere ya ùgwù ma mekwa ka aha ya dị ọkpụtọrọkpụ; Bishọọpụ Ezeọfọr kpọkukwàzịrị ọhaneze bịara mmemme ahụ ka ha makụọ Chineke ma jiri oge ndụ ha jeere ya ozi, iji wee nweta ezi ụgwọ ọrụ n'oge ikpeazụ.", "author": "Izunna Okafor", "title": "Bishọọpụ Ezeọfọr Agbapeela Ogige Ụlọekpere A Rụrụ Ọhụrụ n'Ụmụchu", "category": "Ụka"},
{"text": "Na mbụ n'okwu nke ya, onyeisioche na mmemme ahụ ma bụrụkwa Ọkaikpe ukwu steeti Anambra, bụ Ọkaikpe Peter Umeadị, kọwara mmemme ahụ dịka nke magburu onwe ya, kelee ndị dị iche iche tụnyere ụtụ n'otu ụzọ mzọbụ nke ọzọ iji mee ka ọmarịcha ọrụ ahụ pụta ihè, ọbụladị dịka ọ kpọkuru ndị mmadụ ka ha mee ihe kwesiri nñomi ma dekwa aha ha n'akwụkwọ nke ebighịebi tupu ha alaa mmụọ.", "author": "Izunna Okafor", "title": "Bishọọpụ Ezeọfọr Agbapeela Ogige Ụlọekpere A Rụrụ Ọhụrụ n'Ụmụchu", "category": "Ụka"},
{"text": "N'okwu nke ya n'ebe ahụ, onye na-akwàdo ihe mmemme ahụ, bụ Maazị Samuel Ezekwo, onye bụkwa nwa Gabriel Ezekwo a rụrụ ogige ahụ n'aha ya, kọwàrà nna ya dịka onye biri ezi ndụ na onye nwere ọtụtụ ezi ihe nñomi na ihe nkụzi dị na ndụ ya, ọbụladị dịka o kwere nkwà ịgbasòsi nzọụkwụ ya ike.", "author": "Izunna Okafor", "title": "Bishọọpụ Ezeọfọr Agbapeela Ogige Ụlọekpere A Rụrụ Ọhụrụ n'Ụmụchu", "category": "Ụka"},
{"text": " ", "author": "Izunna Okafor", "title": "Bishọọpụ Ezeọfọr Agbapeela Ogige Ụlọekpere A Rụrụ Ọhụrụ n'Ụmụchu", "category": "Ụka"},
{"text": "A nọrọ na mmemme ahụ mekwa emume ibupùtà akwụkwọ ọhụrụ a kpọrọ \"In His Days\", bụ akwụkwọ Maazị Samuel Ezekwo na Ejiofor Umegbogu dere n'aha na maka ụbọchị ndụ Gabriel Ezekwo lagoro mmụọ, bụkwa ụzọ ọzọ ha siri wee chọọ ịkwanyere ya ugwu na ime ka aha ya dị ọkpụtọrọkpụ.", "author": "Izunna Okafor", "title": "Bishọọpụ Ezeọfọr Agbapeela Ogige Ụlọekpere A Rụrụ Ọhụrụ n'Ụmụchu", "category": "Ụka"},
{"text": "Mmemme ahụ dọtakwara ọtụtụ ndị ọzọ e ji okwu ha agba ìzù, sitere na mpaghara ebe dị iche iche na steeti ahụ na mpụga ya wee bịa, nke gụnyere Bishọọpụ ụka Angịlịkan na dayọsiisi 'Enugu North', bụ Bishọọpụ Sosthenes Eze; Kọmishọna na-ahụ maka agụmakwụkwọ na steeti Anambra, bụ Ọkammụta Kate Omenụgha; 'Most Reverend' Maxwell Anikwenwa nke ụka Angịlịkan, eze ọdịnala Ụmụchu, bụ Igwe Godson Ezechukwu, tinyere ọtụtụ ndị ọzọ e ji okwu ha agba ìzù.", "author": "Izunna Okafor", "title": "Bishọọpụ Ezeọfọr Agbapeela Ogige Ụlọekpere A Rụrụ Ọhụrụ n'Ụmụchu", "category": "Ụka"},
{"text": "Ọ bụnnọọ oge ọñụ na oge inye ike maka ije oziọma, dịka Bishọọpụ ụka Angịlịkan na Dayọsiisi Awka, onye bụkwa Ashbishọọpụ nke mpaghara Niger, bụ Ashbishọọpụ Alexander Ibezim chiri mmadụ anọ dikìn (Deacon) ma nyekwa ha ikike ije ozi dịka ndị nchụaja Chineke.", "author": "Izunna Okafor", "title": "N'Awka, Dayọsiisi Ụka Angịlịkan Echiela Ndị Dikin Ọhụrụ", "category": "Ụka"},
{"text": "Mmemme ichi ụkọchukwu ahụ bụ nke e mere n'ofufe nro pụrụ iche weere ọnọdụ n'ụlọụka St. Peter’s Church' dị n'Amawbia dị n'okpuru ọchịchị ime obodo 'Awka South' nke steeti Anambra, ma bụrụkwa nke dị ọrụ ụka nà ọtụtụ ndị ọzọ sitere ebe dị iche iche sonyere na ya.", "author": "Izunna Okafor", "title": "N'Awka, Dayọsiisi Ụka Angịlịkan Echiela Ndị Dikin Ọhụrụ", "category": "Ụka"},
{"text": "Ụkọchukwu anọ ahụ e chiri ọhụrụ gụnyere Eistein Emone, Echezona Chizualum, Stanley Nweke na Nnamdi Nwokoye, ma bụrụkwa ndị sitere ụlọụka 'Anglican Church of Advent, dị na Nkpor-Uno; ụlọụka 'Immanuel Church' dị n'Adazi-Enu; 'St James Anglican Church, Awkuzu' na ụlọụka 'All Saints Anglican Church, Nibo' n'otu n'otu.", "author": "Izunna Okafor", "title": "N'Awka, Dayọsiisi Ụka Angịlịkan Echiela Ndị Dikin Ọhụrụ", "category": "Ụka"},
{"text": "N'okwuchukwu ya n'ofufe nro ahụ nke isiokwu ya bụ \"Ihe Ọ Na-Ewè Iso Ụzọ Kraịstị\", Ashịdikin nke Nibo Ashịdikinri, bụ Venerebụlụ Goodness Amaechi kọwara na a na-echi ndị ụkọchukwu ma na-ezipụkwa ha n'ime ụwa iji gbasàá oziọma, kụtara Kraịstị mkpụrụ obi, mee ka ibu dịrị ndị mmadụ mfe, ma gwakwa ụwa eziokwu, ọkachasị dịka o siri metụta alaeze eligwe.", "author": "Izunna Okafor", "title": "N'Awka, Dayọsiisi Ụka Angịlịkan Echiela Ndị Dikin Ọhụrụ", "category": "Ụka"},
{"text": "O kwuru na mmadụ ga-abụrịrị onye a mụrụ ọzọ tupu o nwee ike ịbụ onye na-esò ụzọ Kraịstị, ma kpọkuo ndị ụka ka ha ñomie ezi ndụ Kraịstị biri site n'ubuli obe ha ma sobe ya, na-agbasokwa nzọụkwụ ya, iji soro ya wee chịa eze n'eligwe n'ụbọchị ikpeazụ.", "author": "Izunna Okafor", "title": "N'Awka, Dayọsiisi Ụka Angịlịkan Echiela Ndị Dikin Ọhụrụ", "category": "Ụka"},
{"text": "Ọ kọwara na ichi ma zipụ ndị ọrụ ụka abụghị ka ha ga were oziọma wee chụba ego, ọbụladị dịka ọ kpọkuru ndị ụka ka ha na-akwàdo ndị ọrụ ụka ma na-ekpekwara ha ekpere, iji rụzupụta ebumnobi ọkpụkpọ oku Chineke kpọrọ ha, maka na ya bụ ọrụ abụghịkwanụ ihe dị mfe.", "author": "Izunna Okafor", "title": "N'Awka, Dayọsiisi Ụka Angịlịkan Echiela Ndị Dikin Ọhụrụ", "category": "Ụka"},
{"text": "N'okwu ya nye ndị ọrụ ụka ahụ e chiri ọhụrụ, Ashbishọọpụ mpaghara Naija ma bụrụkwa Bishọọpụ ụka Angịlịkan na dayọsiisi Ọka, Ashbishọọpụ Alexander Ibezim chètààrà ndị ahụ na ọrụ ha gụnyékwàrà idebe ụka, inyere ụkọchukwu ndị ọzọ nọ n'ụlọụka e zigara ha aka n'ọrụ, inye aka n'ịhazi ọrụ ụka, tinyere ụfọdụ ọrụ ndị ọzọ dịịrị ha. Ọ gwara ha ka ha were égwù Chineke wee jee ozi, bụrụ ndị na-eweta udo na ịhụnanya, mee ka mkpụrụ obi na-efu èfu laghachikwute Kraịstị, ma zisakwara ụwa oziọma ahụ a kụghị mmiri.", "author": "Izunna Okafor", "title": "N'Awka, Dayọsiisi Ụka Angịlịkan Echiela Ndị Dikin Ọhụrụ", "category": "Ụka"},
{"text": "Ọ gwara ha na ọkpụkpọ oku Chineke kpọrọ ha bụ ka ha jeere Ya ozi ma rụọrọ ya ọrụ dịka ndị ọzụzụ atụrụ, gwakwa ha ka ha si n'ọnụ ha na n'omume ha zisàá oziọma Kraistị.", "author": "Izunna Okafor", "title": "N'Awka, Dayọsiisi Ụka Angịlịkan Echiela Ndị Dikin Ọhụrụ", "category": "Ụka"},
{"text": "Ashbishọọpụ Ibezim dụkwàrà ndị ahụ ọdụ ka ha were ịhụnanya wee jeere Chineke ozi, ma bụrụkwa ndị Chineke ga-agbara ama ezi ọrụ ha rụrụ dịka ndị ozi ya n'ụbọchị ngụkọ, maka na mmadụ ọbụla ga-azarịrị ajụjụ banyere etu o siri gaa ozi ya nakwa etu o siri chịkwaa ìgwè atụrụ Chineke hanyere n'aka ya.", "author": "Izunna Okafor", "title": "N'Awka, Dayọsiisi Ụka Angịlịkan Echiela Ndị Dikin Ọhụrụ", "category": "Ụka"},
{"text": "A kpọkuola onyeisiala Nigeria bụ Muhammadu Buhari ka o welitekwuo aka n'ọrụ na mbọ ahụ a na-agba imemilà ajọ ọnọdụ nchekwa na-arịzị ibe ya elu n'ala Nigeria ugbua, ma dụọ ya ọdụ ka o weghàchite ezi ọnọdụ nchekwa n'ala Nigeria, site n'ime ka nchekwa bụrụ ihe mbụ ọ na-elebara anya n'ọchịchị ya.", "author": "Izunna Okafor", "title": "Ụmụnwaanyị Akpọkuola Onyeisiala Ka Ọ Kwàlite Ọnọdụ Ncheka", "category": "Ụka"},
{"text": "N'okwu ya n'aha ndị ọzọ, otu onye n'ime ndị ahụ e chiri dikin ọhụrụ, bụ Dikin Stanley Nweke kèlèrè Chineke maka mbulinọkwa ahụ, kelekwa Bishọọpụ Ibezim maka ịhụta ha dịka ndị tozùrù oke, ma rịọkwa amara, nchekwa na enyemaka Chineke, na nkwàdo na ekpere ụmụ mmadụ, iji nyere ha aka ịga ozi ha nke ọma n'ikwesi ntụkwasịobi, bụkwa nke o kwere nkwa na ha ga-eme.", "author": "Izunna Okafor", "title": "N'Awka, Dayọsiisi Ụka Angịlịkan Echiela Ndị Dikin Ọhụrụ", "category": "Ụka"},
{"text": "Onye ndu òtù ụmụnwaanyị na ụmụagbọghọ na dayọsiisi ahụ nakwa na mpaghara Naịja, bụ Oriakụ Chioma Ibezim na ọtụtụ ndị ọzọ sonyèkwàrà na mmemme ahụ.", "author": "Izunna Okafor", "title": "N'Awka, Dayọsiisi Ụka Angịlịkan Echiela Ndị Dikin Ọhụrụ", "category": "Ụka"},
{"text": "Ụmụnwaanyị ụka Angịlịkan na dayọsiisi Awka bụ ha kpọrọ òkù a na nnukwu mmemme ha chịkọbara na nsonso a, a maara dịka 'Anglican Diocesan Women Conference (ADWOC)' nke ahọ 2021. Mmemme ahụ isiokwu ya bụ 'Aha Jehova Bụ Ebe Ụlọelu Dị Ukwu' bụ àgbà nke iri atọ na ise, ma bụrụkwa nke weere ọnọdụ n'ụlọụka 'St. Mark's Church, Aguluzigbo' dị n'okpuru ọchịchị ime obodo Anocha nke steeti Anambra. ", "author": "Izunna Okafor", "title": "Ụmụnwaanyị Akpọkuola Onyeisiala Ka Ọ Kwàlite Ọnọdụ Ncheka", "category": "Ụka"},
{"text": "N'ozi pụrụ iche ọ gụpụtàrà na mmemme ahụ, onyeisi otu jikọtara ụmụnwaanyị, ndị nne na ụmụagbọghọ na mpaghara Naịjà, bụ Oriakụ Martha Chioma Ibezim katọrọ etu ndị Fulani na-achị ehi si enye nsogbu, na-egbusi mmadụ, ma na-emekwa mkpamkpa na mpaghara ebe dị iche iche n'ala Nigeria ugbua, ma kọwaa ya dịka isi sekpụ ntị na nsogbu ajọ ọnọdụ nchekwa na ụkọ nri ahụ ala Nigeria na-agabiga ugbua.", "author": "Izunna Okafor", "title": "Ụmụnwaanyị Akpọkuola Onyeisiala Ka Ọ Kwàlite Ọnọdụ Ncheka", "category": "Ụka"},
{"text": "Oriakụ Ibezim, onye bụkwa nwunye Achbishọọpụ Mpaghara Naija bụ Achbishọọpụ Alexender Chibuzor Ibezim gàrà n'ihu kọwaa na ala Nigeria alaghachila azụ nke ukwuu n'ihe metụtara nchekwa ndụ na akụnụba, n'ihi na a na-egbuzị ndị mmadụ n'ìgwè ugbua kwà ụbọchị na mpaghara ala Nigeria niile taa.", "author": "Izunna Okafor", "title": "Ụmụnwaanyị Akpọkuola Onyeisiala Ka Ọ Kwàlite Ọnọdụ Ncheka", "category": "Ụka"},
{"text": "Ọ kpọpụtàsịrị ọtụtụ uru dị iche iche nchekwa dị n'obodo ọbụla, ma mee ka a mara na nchekwa so n'ọrụ mbụ dịịrị gọọmenti obodo ọbụla, ma kwuzie n'ebe o doro anya na o nweghị mmepe, ọdịmma maọbụ ezi ihe ọbụla na-abata n'obodo ọbụla enweghị ezi ọnọdụ nchekwa. Ọ kpọkuzịrị isi ọchịchị ala Nigeria ka ha mara ihe e mere banyere ọnọdụ ahụ, karịa ịgbachị nkịtị ka a gaa n'ihu na-egbusi mmadụ ka ọkụkọ.", "author": "Izunna Okafor", "title": "Ụmụnwaanyị Akpọkuola Onyeisiala Ka Ọ Kwàlite Ọnọdụ Ncheka", "category": "Ụka"},
{"text": "N'okwu nke ya na mmemme ahụ, nwunye aka na-achị steeti Anambra, bụ Oriakụ Ebelechukwu Obianọ kèlèrè Achbishọọpụ Ibezim na nwunye ya maka ezi ọrụ dị iche iche ha rụgoro, ọkachasị n'ịkwàlìtè na ịkwàdò ụmụnwaanyị site n'ịkụziri ha ọrụ aka dị iche iche, ma kpọkuo ha ka ha jisie ike n'ọrụ. ", "author": "Izunna Okafor", "title": "Ụmụnwaanyị Akpọkuola Onyeisiala Ka Ọ Kwàlite Ọnọdụ Ncheka", "category": "Ụka"},
{"text": "Oriakụ Obianọ, nke onye nọchitere anya ya bụ onyeisi ụlọọrụ 'Post Primary Schools Service Commission' na steeti Anambra n'oge mbụ, bụ Joy Ụlasị, gwàrà ụmụnwaanyị ahụ ka ha welitekwuo aka n'ekpere ha na-ekpere ala Nigeria na steeti Anambra, n'ihi na ala Nigeria nọ na nnukwu nsogbu ugbua, bụkwa ọnọdụ ekpere na ụmụnwaanyị dị uchu nwèrè ike ịgbanwè. O chetàkwààrà ha na ụmụnwaanyị nwere ọtụtụ ọrụ dị iche iche dịịrị ha n'ịkwàlìtè ọdịmma na mmepe obodo; ma kpọkuzie ha ka ha bụrụ ezi nwaanyị na-ewulite obodo ewulite karịa ịbụ ndị na-akwada akwadà.", "author": "Izunna Okafor", "title": "Ụmụnwaanyị Akpọkuola Onyeisiala Ka Ọ Kwàlite Ọnọdụ Ncheka", "category": "Ụka"},
{"text": "N'okwu nke ya, Kọmishọna na-ahụ maka ọdịmma ọhaneze na ihe metụtara ụmụaka na ụmụnwaanyị, bụ Ndidi Mezue kelere ụmụnwaanyị ahụ maka ịchịkọba nnukwu ọgbakọ ahụ kwà ahọ ọbụla, ma gbaa akaebe na ya bụ mmemme amịtala ọtụtụ mkpụrụ n'ụzọ dị iche iche, jaa ha ike.", "author": "Izunna Okafor", "title": "Ụmụnwaanyị Akpọkuola Onyeisiala Ka Ọ Kwàlite Ọnọdụ Ncheka", "category": "Ụka"},
{"text": "Na mbụ n'okwuchukwu ya n'ụka e jiri màlite mmemme ahụ, Achbishọọpụ Ibezim dụrụ ụmụnwaanyị ahụ ọdụ ka ha bụrụ ezi nne ma na-arụkwa ọrụ dịịrị ha n'ezinụlọ ha na n'ịzụlite ụmụ ha n'ụzọ kwesiri ekwesi, ma gwa ha ka ha nyòchagharịa ndụ ya, iji hụ na ha na-eme ihe na-atọ Chineke ụtọ nke ukwu, iji wee soro na ndị ga-eketa òke n'alaeze ya n'ụbọchị ikpeazụ maka na ọ bụ nke ahụ bụ ihe kacha mkpà.", "author": "Izunna Okafor", "title": "Ụmụnwaanyị Akpọkuola Onyeisiala Ka Ọ Kwàlite Ọnọdụ Ncheka", "category": "Ụka"},
{"text": "A nọrọ na mmemme ahụ mee emume ibuputè akwụkwọ a kpọrọ Christian Family Magazine, ịgụpụta edemede banyere Ezinne Hannah Adogu gbara ahọ iri iteghete na iteghte, ịwa achịchà bekee e jiri mee ya bụ mmemme, ịbụ abụ olu ọma dị iche iche, tinyere ihe ndị ọzọ mere ka ya bụ mmeme dàá ụdà.", "author": "Izunna Okafor", "title": "Ụmụnwaanyị Akpọkuola Onyeisiala Ka Ọ Kwàlite Ọnọdụ Ncheka", "category": "Ụka"},
{"text": "A kọwaala égwú dịka nri nke mkpụrụobi na ọgwụ nke uche nọ na nchekasị. ", "author": "Izunna Okafor", "title": "Ndị Ọbụabụ 'Chapel of Redemption' Enweela Ụbọchị Ụka Ukwe Nke Ahọ 2021", "category": "Ụka"},
{"text": "Onyeisi ma bụrụkwa Chaplenụ nke ụlọụka 'Chapel of Redemption' nke mahadum Nnamdi Azikiwe dị n'Awka, na steeti Anambra, bụ Venerebụụl Obiorah Alokwu bụ ya nyere nkọwa a n'okwu ọ gwara ndị ntaakụkọ banyere mmemme ụka ndị ọbụabụ ụlọụka ahụ, nke ahọ 2021, bụ nke ha kpọrọ '2021 Choral Festival' ma bụrụkwa nke weere ọnọdụ n'ụlọụka ahụ.", "author": "Izunna Okafor", "title": "Ndị Ọbụabụ 'Chapel of Redemption' Enweela Ụbọchị Ụka Ukwe Nke Ahọ 2021", "category": "Ụka"},
{"text": "Dịka o siri kọwaa, ọnụ agaghị akọchanwu mkpà égwú dị na ndụ mmadụ na uru dị iche iche ọ bàrà, bụkwazị nke mere o jiri dị ezigbo mkpà na a ga na-akwàdo ma na-abụkwa ya oge niile, ọkachasị abụ e ji eto Chineke.", "author": "Izunna Okafor", "title": "Ndị Ọbụabụ 'Chapel of Redemption' Enweela Ụbọchị Ụka Ukwe Nke Ahọ 2021", "category": "Ụka"},
{"text": "O kelere ndị ọbụabụ ụlọụka ahụ maka ịdị uchu nà nkwụdosiike ha, ya na etu ha siri jiri olu ọma Chineke nyere ha wee na-efe Ya ma na-ejere Ya ozi site n'ịbụrụ Ya abụ. O kèlèkwazịrị ndị ndu òtù ndị ọbụabụ ahụ maka ọrụ nchịkọta ha, ma kelekwazie onye ọbụla tụnyere ụtụ n'otu ụzọ maọbụ nke ọzọ, iji hụ na ya bụ oke ụbọchị gara nke ọma, ọbụladị dịka o kpere ka Chineke gọzie ma kwụghachi ha mmaji kwuru mmaji.", "author": "Izunna Okafor", "title": "Ndị Ọbụabụ 'Chapel of Redemption' Enweela Ụbọchị Ụka Ukwe Nke Ahọ 2021", "category": "Ụka"},
{"text": "Na mbụ n'okwuchukwu ya n'ofufe nro ahụ, Maazị John Ifejika chètààrà ọhaneze bịara ụka ahụ mkpà ọ dị mmadụ ịmụta ma na-agbaso ụzọ nke Chineke, ọkachasị ugbua ihe ọjọọ dị iche iche jupụtazịrị n'ụwa, ya na etu ọnọdụ siri gbata kwụrụ ugbua.", "author": "Izunna Okafor", "title": "Ndị Ọbụabụ 'Chapel of Redemption' Enweela Ụbọchị Ụka Ukwe Nke Ahọ 2021", "category": "Ụka"},
{"text": "Dịka ọ na-arụga aka n'akwụkwọ Abụọma, isi nke iri asatọ na isii, amaokwu nke iri na otu; Maazị Ifejika, onye isiokwu ya bụ \"Zi M Ụzọ Gị Chineke\" katọrọ etu ihe si agazị ugbua na ngalaba dị iche iche n'ala Nigeria, ma kpọkuzie onye ọbụla ka ọ chọọ ihu Chineke ma na-agbaso ụzọ Ya, maka na e nweghịzị ụzọ kacha mma.", "author": "Izunna Okafor", "title": "Ndị Ọbụabụ 'Chapel of Redemption' Enweela Ụbọchị Ụka Ukwe Nke Ahọ 2021", "category": "Ụka"},
{"text": "N'okwu nke ya, onyeisi ndị ọbụabụ ahụ, bụ Dọkịta Oriakụ Nkechi Ọkpala mere ka a mara na ọ bụ naanị ukwe na ịbụ abụ bụ ihe a ga-emechaa n'ụwa ma mekwa ya n'eligwe; ma kpọkuzie ndị mmadụ, ọkachasị ndị ntorobịa nwere olu ịbụ abụ ka ha sonye n'òtù ndị ọbụabụ, iji site n'ụzọ etu ahụ were olu ya wee fèé ma jeere Chineke ozi.", "author": "Izunna Okafor", "title": "Ndị Ọbụabụ 'Chapel of Redemption' Enweela Ụbọchị Ụka Ukwe Nke Ahọ 2021", "category": "Ụka"},
{"text": "Dịka ọ na-ekwupụta ezi olileanya o nwere mmemme ahụ nke ahọ na-abịa abịa ga-amakarị nke ahọ a, ya bụ onyeisi ndị ọbụabụ kèlèrè Venerebụụl Alokwu, isi ọchịchị ụlọụka ahụ, ndị òtù ya na ndị ọzọ jere ozi maọbụ tụnye ụtụ n'otu ụzọ maọbụ nke ọzọ iji hụ na ya bụ mmemme gara nke ọma.", "author": "Izunna Okafor", "title": "Ndị Ọbụabụ 'Chapel of Redemption' Enweela Ụbọchị Ụka Ukwe Nke Ahọ 2021", "category": "Ụka"},
{"text": "Ya bụ mmemme dọtàrà ọtụtụ ndị dị iche iche ịbụ abụ na-amasị, nke gụnyere Ọkammụta Alvan-Ikoku Nwamara nke mahadum Nnamdị Azikiwe dị n'Awka, tinyere ọtụtụ ndị ọzọ bịara iji anya ha hụ ka ya bụ óké mmemme siri gaa.", "author": "Izunna Okafor", "title": "Ndị Ọbụabụ 'Chapel of Redemption' Enweela Ụbọchị Ụka Ukwe Nke Ahọ 2021", "category": "Ụka"},
{"text": "A nọkwazịrị na mmemme ịka ụka ahụ wee bụọ ọtụtụ abụ olu ọma dị iche iche site n'aka ndị ọbụabụ ahụ.", "author": "Izunna Okafor", "title": "Ndị Ọbụabụ 'Chapel of Redemption' Enweela Ụbọchị Ụka Ukwe Nke Ahọ 2021", "category": "Ụka"},
{"text": "Onyeisi ụka Katọliiki n'ụwa gbaa gburugburu, bụ Poopu Francis ahọpụtala Fada Peter Nworie Chukwu, bụ ụkọchukwu n'ụlọụka 'St. Patrick’s Catholic Church, Nduruku-Amagu' dịka bishọọpụ ọhụrụ nke dayọsiisi Abakaliki.", "author": "Izunna Okafor", "title": "Poopu Francis Ahọpụtala Bishọọpụ Ọhụrụ na Dayọsiisi Abakaliki", "category": "Ụka"},
{"text": "Onye na-anọchite anya Poopu Francis n'ala Nigeria, bụ Anthonio Filipazzi bụ ya kwupụtara nke a n'Abụja site n'ọnụ odeakwụkwọ isi ụlọọrụ ụka Katọliiki n'ala Nigeria, bụ Fada Zacharia Samjumi.", "author": "Izunna Okafor", "title": "Poopu Francis Ahọpụtala Bishọọpụ Ọhụrụ na Dayọsiisi Abakaliki", "category": "Ụka"},
{"text": "Fada Peter Nworie Chukwu ahụ a kpọlitere n'ọkwa ọhụrụ bụ onye nkuzi mahadum na mahadum steeti Ebonyi dị n'Abakaliki bụ isi obodo steeti ahụ, ma bụrụkwa onye a mụrụ n'abalị ise nke ọnwa Nọvemba ahọ 1965, n’Ededeagu Umuezekohohu dị na dayọsis Abakaliki.", "author": "Izunna Okafor", "title": "Poopu Francis Ahọpụtala Bishọọpụ Ọhụrụ na Dayọsiisi Abakaliki", "category": "Ụka"},
{"text": "Ọ gụrụ akwukwọ n'ụlọakwụkwọ 'Seat of Wisdom Seminary, Owerri' dị na steeti Imo na 'Bigard Memorial Major Seminary, Enugu' tupu e chie ya Fada na July 3, 1999. O mechakwara gaa ala bekee gụọ akwụkwọ na 'Franciscan University of Steubenville, Ohio US' na Milwaukee, dịkwa na mba US, ebe o tuuru ugo mmụta PhD n’ihe ọmụmụ 'Philosophy'.", "author": "Izunna Okafor", "title": "Poopu Francis Ahọpụtala Bishọọpụ Ọhụrụ na Dayọsiisi Abakaliki", "category": "Ụka"},
{"text": "A kpọkuola ma dụọ ndị ụka ka ha kwụsị inye mkpesa enweghị isi na ọdụ n'ihe banyere iso ụzọ Kraịstị na ijere Ya ozi oge ọbụla a kpọrọ ha.", "author": "Izunna Okafor", "title": "Bishọọpụ Ezeofor Adụọla Ndị Mmadụ Ka Ha Kwụsị Ịgba Ọsọ n'Iso Kraịst", "category": "Ụka"},
{"text": "Bishọọpụ ụka Angịlịkan na dayọsiisi Agụata, bụ Bishọọpụ Samuel Ezeofor bụ ya nyere ndụmọdụ a n'okwuchukwu ya n'ofùfè nrò ịkwọ aka n'isi nà ịkpọbàtá ndị mmadụ n'òtù dị iche-iche, bụ nke ọ gara mee na nsonso a n'ụlọụka 'St. Peters Church Lomu Umunze' dị n'okpuru ọchịchị 'Orumba South' nke steeti Anambra.", "author": "Izunna Okafor", "title": "Bishọọpụ Ezeofor Adụọla Ndị Mmadụ Ka Ha Kwụsị Ịgba Ọsọ n'Iso Kraịst", "category": "Ụka"},
{"text": "Dịka ọ na-akọwa iso ụzọ Kraịstị dịka ihe dị oke mkpa maka onye ọbụla chọrọ ịbà alaeze Chineke, ọ kpọkuru ndị ka na-agba ọsọ n'iso ụzọ Kraịstị n'ihi otu ihe maọbụ nke ọzọ ma dụọ ha ọdụ ka ha gharakwa ikwe ka ihe ọbụla gbochie maọbụ dọghachi ha azụ n'iso ụzọ Kraịstị, bụkwa nke mmadụ apụghị ime ma ọ bụrụ na onye ahụ ebughị ụzọ nabata Chineke dịka onye nwe ya na onye nzọpụta ya.", "author": "Izunna Okafor", "title": "Bishọọpụ Ezeofor Adụọla Ndị Mmadụ Ka Ha Kwụsị Ịgba Ọsọ n'Iso Kraịst", "category": "Ụka"},
{"text": "O kwuru na Kraịstị bụ Ọkpara Chineke O zitere n'ụwa maka ịzọpụta ụwa na mmehie na iwetere mmadụ ntọpụ n'agbụ, ọbụladị dịka o chetaara ndị na-agba ọsọ n'iso ụzọ Kraịstị, ije ozi Chineke na ịza ọkpụkpọ oku ya n'ihi otu ihe maọbụ nke ọzọ na Chineke agaghịkwa anabata ihe dị etu ahụ maka na onye na-eme ihe dị etu ahụ enweghị ngọpụ ọbụla dịịrị ya.", "author": "Izunna Okafor", "title": "Bishọọpụ Ezeofor Adụọla Ndị Mmadụ Ka Ha Kwụsị Ịgba Ọsọ n'Iso Kraịst", "category": "Ụka"},
{"text": "Bishọọpụ Ezeọfọ jikwàzịrị ohere ahụ wee kpọkuo ma dụọ ndị nọ n'ọkwa ọchịchị dị iche iche ọdụ ka ha gharakwa iji ọkwa ọchịchị ha nọ na ya wee na-emegide mmadụ ibe ha, kama ka ha were ya wee wèta ezi mgbanwè n'obodo, jiri ya mee ihe na-atọ Chineke ụtọ, ma jiri ya cheta ndị ọnọdụ dịịrị añaa. ", "author": "Izunna Okafor", "title": "Bishọọpụ Ezeofor Adụọla Ndị Mmadụ Ka Ha Kwụsị Ịgba Ọsọ n'Iso Kraịst", "category": "Ụka"},
{"text": "Ọ dụkwazịrị ọhaneze bịara ụka ahụ ndị anabatabeghị Kraịstị ka ha nabata ma nye Ya ohere na ndụ ha, n'ihi na ọ bụ naanị site n'ime nke ahụ na iso nzọụkwụ Ya ka ha ga-esi wee keta òkè n'alaeze eligwe n'ụbọchị ikpeazụ.", "author": "Izunna Okafor", "title": "Bishọọpụ Ezeofor Adụọla Ndị Mmadụ Ka Ha Kwụsị Ịgba Ọsọ n'Iso Kraịst", "category": "Ụka"},
{"text": "N'okwu ha n'otu n'otu n'ebe ahụ, onye Ashịdikin nọ n'isi Ashịdikinri ahụ, bụ Venerebụụl Nwachineke Ekwueme, na ụkọchukwu nọ n'isi ụlọụka ahụ, bụ Ụkọchukwu Justin Anyaogu kpọkuru ndị ụka ka na-enyefègharị ndụ ha n'aka Chineke, tụkwasị okwukwe ha niile n'ebe Chineke nọ, ma kwesiri Ya ntụkwasịobi oge niile, n'agbanyeghị ọnwụnwà na ihe iche aka mgba niile ha na-agabiga, ya na etu ihe siri sie ike ugbua.", "author": "Izunna Okafor", "title": "Bishọọpụ Ezeofor Adụọla Ndị Mmadụ Ka Ha Kwụsị Ịgba Ọsọ n'Iso Kraịst", "category": "Ụka"},
{"text": "Ọnụọgụgụ ndị e bikwasara aka n'isi ụbọchị ahụ dị mmadụ otu narị na atọ; ọnụọgụgụ ndị a nabatara n'otu ụmụagbọghọ dị iri anọ na anọ, ebe ọnụọgụgụ ndị a nabatara n'otu ụmụnwaanyị dị iri isii na asaa", "author": "Izunna Okafor", "title": "Bishọọpụ Ezeofor Adụọla Ndị Mmadụ Ka Ha Kwụsị Ịgba Ọsọ n'Iso Kraịst", "category": "Ụka"},
{"text": "A nọkwazịrị n'ofufe nro ahụ wee nabata mmadụ anọ n'òtù ndị nna na dayọsiisi ahụ, tinyekwuoro abụ otuto dị iche iche a bụrụ site n'ọnụ ndị ọbụabụ, na ịtụ mmamma na ihe ndị ọzọ mere ka ya bụ ụka jupute n'ebubè.", "author": "Izunna Okafor", "title": "Bishọọpụ Ezeofor Adụọla Ndị Mmadụ Ka Ha Kwụsị Ịgba Ọsọ n'Iso Kraịst", "category": "Ụka"},
{"text": "Ka ọ gachara ihe dịka izuụka atọ Ashbishọọpụ mpaghara Niger na Bishọọpụ ụka Angịlịkan na dayọsiisi Awka, bụ Ashbishọọpụ Alexander Ibezim jiri bulichaa mpaghara Temp. Site nke ụlọụka 'Chapel of Redemption' nke Mahadum Nnamdi Azikiwe dị n'Awka ka ọ bụrụzie Parish, ma nyekwazie ụlọụka ahụ aha ọhụrụ dịka 'Anglican Church of Redemption'; ụmụnwaanyị ụlọụka ahụ enweela nnukwu ọgbakọ mbụ ha n'ogoogo ọhụrụ ha dịka ụmụnwaanyị Parish. ", "author": "Izunna Okafor", "title": "Ụmụnwaanyị 'Anglican Church of Redemption' Emeela Nnukwu Ọgbakọ Mbụ Dịka Parish", "category": "Ụka"},
{"text": "Nnukwu ọgbakọ ahụ isiokwu ya bụ “Aha Jehova bụ ụlọelu e wusiri ike, ndị ezi omume na-agbabà n'ime ya ma nwee nchekwa”, bụ nke weere ọnọdụ na nsonso a n'Awka bụ isi obodo steeti Anambra, ma bụrụkwa nke e jiri ofufènrò oriri nsọ na ọmụmụ akwụkwọnsọ wee malite. Ya bụ mmemme dọtàkwàrà ọtụtụ ụmụnwaanyị ụlọụka ahụ, bụkwa ndị yiri ákwà òtù ha dị icheiche wee bịa, bụkwa nke mbụ na mbụ ha na-eyi akwa òtù ha dị icheiche were abịa ọgbakọ ahụ n'ụlọụka ahụ.", "author": "Izunna Okafor", "title": "Ụmụnwaanyị 'Anglican Church of Redemption' Emeela Nnukwu Ọgbakọ Mbụ Dịka Parish", "category": "Ụka"},
{"text": "N'ozi pụrụ iche ọ gụpụtara n'ọgbakọ ahụ, onye ndu ụmụnwaanyị ahụ, ma bụrụkwa nwunye onyeisi nchụaja ụlọụka ahụ, bụ Nneọra Stella Alokwu kelere Chineke maka ịdịmma Ya, ebere Ya, nchekwa Ya na mbulielu Ya n'isi ụmụ Ya na n'ụlọụka ahụ, ọbụladị ma n'oge ahụ ọrịa COVID-19 na-akpa ajọ ike ma na-ebìkwa ụmụmmadụ na ụlọụka dị icheiche aka ọjọọ. ", "author": "Izunna Okafor", "title": "Ụmụnwaanyị 'Anglican Church of Redemption' Emeela Nnukwu Ọgbakọ Mbụ Dịka Parish", "category": "Ụka"},
{"text": "O kelekwara ndị ndu ụlọụka ahụ ma n'ogoogo ụlọụka, n'ogoogo parish, n'ogoogo Ashdikinri, na n'ogoogo dayọsiisi, maka ezi ndu ha nà etu Chineke siri jiri ha na-akwara ngwaọrụ n'ilekọta igwè atụrụ Ya na ịkwadobe ha maka alaeze; ọbụladị dịka o kpere ka Chineke gaa n'ihu ịbawanye otitemmanụ ha, ịgọzi ije ozi ha, na ime ka amara Ya baara ha ụba.", "author": "Izunna Okafor", "title": "Ụmụnwaanyị 'Anglican Church of Redemption' Emeela Nnukwu Ọgbakọ Mbụ Dịka Parish", "category": "Ụka"},
{"text": "Ọ kpọpụtasịrị mmemme na ihe ndị  ihe dị icheiche weere ọnọdụ n'ụlọụka ahụ na dayọsiisi ahụ n'ime ahọ a, nke gụnyere ibuli ụlọụka ahụ n'ogoogo parish, ụka nne, iguzobe òtù ụmụnwaanyị ọhụrụ a maara dịka òtù 'Young Wives', nnabàta n'òtù ụmụnwaanyị na òtù ụmụagbọghọ, nnukwu ọgbakọ ụmụnwaanyị dayọsiisi ahụ a kpọrọ 'Awka Diocesan Women Conference' (ADWOC), ọgbakọ sinọọdụ dayọsiisi ahụ, tinyere ụfọdụ mmemme ndị ọzọ, bụkwa ndị ọ gbara akaebe ma nye Chineke ekele na ha gara nke ọma.", "author": "Izunna Okafor", "title": "Ụmụnwaanyị 'Anglican Church of Redemption' Emeela Nnukwu Ọgbakọ Mbụ Dịka Parish", "category": "Ụka"},
{"text": "O kwuru na ihe ọñụ na ihe akụkọ ọgbụgbaama mèèrè ọtụtụ ụmụnwaanyị n'ime ndị òtù ha n'ime ahọ a, ma ndị gara ọmụgwọ, ndị mụrụ nwa ọhụrụ, ndị nwetara asambodo mmụta dị elu, ndị e buliri n'ọkwa na ndị ọzọ ihe ọma dị icheiche meere; ọbụladị dịka ọ kasikwara ndị dị icheiche mmadụ nwụnahịrị obi, ma kpee ka Chineke nye ha nkasi nke ọmụọ.", "author": "Izunna Okafor", "title": "Ụmụnwaanyị 'Anglican Church of Redemption' Emeela Nnukwu Ọgbakọ Mbụ Dịka Parish", "category": "Ụka"},
{"text": "N'ajụjụọnụ a gbara ya, otu onye n'ime ụmụnwaanyị ahụ sónyéré n'ọgbakọ ahụ, bụ 'Dame' Irene John-Ifejika kelere maka etu ya bụ mmemme siri gaa nke ọma, kọwaa Nneọra Alokwu dịka onye jupụtara na Mmụọ Nsọ n'ihi etu o siri hazie mmemme ahụ, ọbụladị dịka ọ dụrụ ụmụnwaanyị ibe ya ọdụ ka ha lekwasị Chineke anya oge niile site n'iji Ya mere ebe mgbaba e wusiri ike, dịka isiokwu mmemme ahụ siri kwuo, karịa ịtụkwasị obi n'ihe ọzọ.", "author": "Izunna Okafor", "title": "Ụmụnwaanyị 'Anglican Church of Redemption' Emeela Nnukwu Ọgbakọ Mbụ Dịka Parish", "category": "Ụka"},
{"text": "Na mbụ n'okwu ya onyeisi nchụaja ụlọụka ahụ, bụ Ven. Dkt. Obiorah Alokwu kelere ụmụnwaanyị ahụ maka ịpụta n'ìgwè wee sonye na mmemme ahụ, ma gbàá ha ume ka ha na-enwe mmasị oge nille n'ihe nke Chukwu ma na-etinyekwa ntụkwasịobi ha na Ya oge niile.", "author": "Izunna Okafor", "title": "Ụmụnwaanyị 'Anglican Church of Redemption' Emeela Nnukwu Ọgbakọ Mbụ Dịka Parish", "category": "Ụka"},
{"text": "A nọrọ na mmemme ahụ kpee usoro ekpere dị icheiche, gụọ ozi pụrụ iche site n'aka onyeisi ụmụnwaanyị ahụ, waa achịcha bekee, mee asọmpi ajụọazaa sitere n'akwụkwọnsọ, tụọ mmamma, gbaa egwu ma mekwa ihe ngosi ndị ọzọ dị icheiche site n'aka ụmụnwaanyị ahụ, nke mere ka ya bụ mmemme dàá ụdà nke ukwuu ma bụrụkwa ejiamaatụ.", "author": "Izunna Okafor", "title": "Ụmụnwaanyị 'Anglican Church of Redemption' Emeela Nnukwu Ọgbakọ Mbụ Dịka Parish", "category": "Ụka"},
{"text": ".", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": "Dịka ndị nna ụlọụka 'Chapel of Redemption' nke mahadum Nnamdị Azikiwe dị n'Awka, bụ isi obodo steeti Anambra, sònyèèrè ndị otu ha na mba ụwa wee merùbe mmemme ụbọchị ụka ndị nna nke ahọ 2021; a kpọkuola ma dụọ ndị nna ọdụ ka ha na-azụlite ụmụ ha n'ụzọ Chineke, dịka ndịisi ọzụzụ atụrụ ezinụlọ ha dị iche iche.", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": "Oku a bụ nke a kpọrọ site n'ọnụ Achbishọọpụ mpaghara Niger ma bụrụkwa Bishọọpụ ụka Angịlịkan na dayọsiisi Awka, bụ Achbishọọpụ Alexander Ibezim, n'ozi pụrụ iche ọ kụpụụrụ ndị nna na mmemme ụka nna nke ahọ a.", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": "N'ozi ahụ, nke ụkọchukwu Venerebụlụ Obiorah Alokwu gụpụtara na mmemme ụka nna ahụ n'ụlọụka 'Chapel of Redemption, nke 'Unizik Temp. Site'; Achbisọọpụ Ibezim kèlèrè ndị nna maka óké ụbọchị ahụ pụrụ iche, ma gwa ha ka ha gbalịsịa ike ñòmie Joseph nke akwụkwọnsọ, bụ onye ọzụzụ o nyere Kraịst gbàdòrò ụkwụ n'ịzụlite ya n'ọkpụrụkpụ ngalaba anọ, dịka ọ dị n'akwụkwọ Luk 2:41,42 na 52; ma sikwazie n'ụzọ dị etu ahụ wepụta usoro nlereanya ndị nna taa kwesiri ịdị na-agbaso wee na-azụlite ụmụ ha.", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": "Achbishọọpụ Ibezim mèrè ka a mara na ihe anọ ahụ Kraịstị toro na ya gụnyèrè amamihe, òtútó nke ahụ, inwe ihuọma n'ebe Chineke nọ, na inwe ihuọma n'ebe mmadụ nọ; ọbụladị dịka nyezịrị ndị nna ndụmọdụ ka ha kụziere ụmụ ha inwe ezi mmekọrịta nke onwe ha na Chineke, gwa ha ka ha na-ahụ ndị nwunye ha n'anya, ma gwakwazie ha ka ha jikọta ezinụlọ ha ọnụ, dịka Joseph mere, n'ụzọ ọ ga-enye Chineke òtùtó.", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": "Ya bụ nnukwu onye ndu ụka Angịlịkan dọkwàzịrị ndị nna aka na ntị ma gwa ha na ọnọdụ nwekwàrà ike ịkawanye njọ n'ọdịnihu karịa ka ọ dị ugbua, ma ọ bụrụ na ha etuteghị ma gbasobe usoro ịzụlite nwata n'ụzọ kwesiri ekwesi nà n'égwù Chineke.", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": "N'okwu ọ gwara ndị ntaakụkọ na mmemme ahụ, onyeisi òtù ndị nna n'ụlọụka 'Chapel of Redemption' ahụ, bụ Sa Dọkịta Chike Nwankwọ kọwàrà ụbọchị ahụ dịka óké ụbọchị pụrụ iche e wepụtara maka imerùbè ndị nna, ma kelee onye ọbụla bịara nọnyere mà kwàdo ha, n'agbànyèghị etu ọnọdụ akụnụba ala Nigeria siri debe imi na ọnụ ugbua, ọbụladị dịka o kpere ka Chineke kwụghàchi ha mmaji kwuru mmaji. O kwupụtazịkwàrà olileanya o nwere na ọnọdụ akụnụba ala Nigeria ga-adị mma oge adịghị anya.", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": " ", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": "N'okwu nke ya, onyeisioche òtù ọrụ hụrụ maka ịhazi ụbọchị ụka nna nke ahọ a, bụ Maazị Uche Uwaezuoke kèlèkwàrà ndị tụnyere ụtụ n'otu ụzọ maọbụ nke ọzọ iji hụ na ya bụ ụbọchị gara nke ọma, ma kwupụtazie olileanya ya na mmemme ụka nna nke ahọ na-abịa abịa ga-amakarị nke ahọ a.", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": "Ihe dị iche iche mere ka ya bụ mmemme dàá ụdà gụnyèrè ejìjé ndị nna mere, abụ olu ọma ha bụrụ, inye ndị nne ihe onyìnyé e jiri meere ha ụka nna, tinyéré inye onyinye nkwanyeùgwù nyegara ụfọdụ ndị nna, bụ ndị a sara anya na mmiri wee họpụta maka ya bụ nkwanyeùgwù, dịka ihe ha mepụtara n'òtù ndị nna nà ntụnye ha n'ụlọụka siri dị.", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": "Ndị ahụ e nyere onyinye nkwanyeùgwù ahụ gụnyèrè: Ọkammụta Benjamin O. Njelita, Flt. Lt. John I.C. Meludu, Sà Kenneth N. Ejeckam, na Chiifu Alexander N.C. Onubiyi, bụ ndị ihe e dere ede banyere ha gosìrì n'ezie na ha tozùrù òkè inwete ya bụ nkwanyeùgwù 'Veteran of Fathers' Fellowship'.", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": "N'ụzọ nyere aha Chineke òtùtó, a nọkwara na ya bụ mmemme wee rie ma ñụọ, maka na ọ na-abụ a nọkọọ, e righị, ọ dị ka e jere ibesu ozu n'ọha mmụọ.", "author": "Izunna Okafor", "title": "Ndị Nna 'Chapel of Redemption' Emeela Ụka Nna 2021 n'Ụdị Pụrụ Iche", "category": "Ụka"},
{"text": ".", "author": "Izunna Okafor", "title": "N'Anambra, Ndị Nta Akụkọ Abụọ Amụọla Ejima Ka Ha Nọchara Ahọ 13 Amụghị Nwa", "category": "Ụka"},
{"text": "Oke ọñụ dara na nsonso a dịka ndinanwunye bụkwá ndị nta akụkọ abụọ na steeti Anambra mụrụ ejima abụọ ma gakwa ụka ikupụte nwa, ka ọ gachara ahọ iri na atọ ha jiri lụọ ma biri dịka dinanwunye n'amụghị nwa.", "author": "Izunna Okafor", "title": "N'Anambra, Ndị Nta Akụkọ Abụọ Amụọla Ejima Ka Ha Nọchara Ahọ 13 Amụghị Nwa", "category": "Ụka"},
{"text": "Ndị nta akụkọ abụọa, bụ Maazị Chris Obileri nke ụlọ mgbasaozi 'Purity FM' Awka, na Oriakụ Ngozi Obileri nke mgbasaozi 'Anambra Broadcasting Service' ka e kwuru na ha malitere ịlụ dinanwunye n'abalị iri abụọ na asatọ nke ọnwa Disemba ahọ 2007; mana kemgbe ahụ, ha na-achọ ma na-elekwàsị Chukwu anya maka mkpụrụ nke afọ.", "author": "Izunna Okafor", "title": "N'Anambra, Ndị Nta Akụkọ Abụọ Amụọla Ejima Ka Ha Nọchara Ahọ 13 Amụghị Nwa", "category": "Ụka"},
{"text": "Kaosiladị, ka ọ gàchàzịrị ahọ iri na atọ ha jiri chọba nwa, Chineke jiri ụmụejima abụọ wee gọzie dinanwunye a. Ọ bụkwa nwoke na nwaanyị ka ha mụrụ, nke na-egosi na ọñụ ha ezuola òkè.", "author": "Izunna Okafor", "title": "N'Anambra, Ndị Nta Akụkọ Abụọ Amụọla Ejima Ka Ha Nọchara Ahọ 13 Amụghị Nwa", "category": "Ụka"},
{"text": "N'okwuchukwu ya n'ụka ikupute nwa ahụ, nke weere ọnọdụ n'ụlọụka 'St Joseph's Catholic Church, Awka', Ụkọchukwu Kelvin Okeke kelere Chineke maka ọrụ ebube Ya na ngọzị Ya n'isi ụmụmmadụ; ọbụladị dịka) kpọkuru ma dụọ ndị òtù Christ ọdụ ka ha na-agbaso nzọụkwụ Ya.", "author": "Izunna Okafor", "title": "N'Anambra, Ndị Nta Akụkọ Abụọ Amụọla Ejima Ka Ha Nọchara Ahọ 13 Amụghị Nwa", "category": "Ụka"},
{"text": "O nyere Chineke ekele maka ihe ịrịba ama ahụ O mere na ndụ Maazị Obileri na nwunye ya, ma gwakwazie onye ọbụla ka ọ tụkwasị obi na Chineke n'ihi na o nweghị ihe ọbụla nyịrị Ya omume, ọbụladị ma n'oge ọ dị ka a ga-asị na olileanya adịghịzị.", "author": "Izunna Okafor", "title": "N'Anambra, Ndị Nta Akụkọ Abụọ Amụọla Ejima Ka Ha Nọchara Ahọ 13 Amụghị Nwa", "category": "Ụka"},
{"text": "O jikwazịrị ohere ahụ kpọkuo ndị na-egwu okwe ndọrọndọrọ ọchịchị ka were Chineke mere ebe ndabere na ebe mgbaba na ebe e wusiri ike, ma na-ewedàkwa onwe ha ala, n'ihi na Christ wedara onwe Ya ala wee jeere ụmụmmadụ ozi oge Ọ nọ n'ụwa, n'agbanyèghị ogoogo ya.", "author": "Izunna Okafor", "title": "N'Anambra, Ndị Nta Akụkọ Abụọ Amụọla Ejima Ka Ha Nọchara Ahọ 13 Amụghị Nwa", "category": "Ụka"},
{"text": "N'okwu ha n'otu n'otu, Maazị na Oriakụ Obileri kwupụtara ahụmahụ ha ogologo oge ahụ ha nọ n'amụghị nwa, ma kwuo na ha tụkwasịrị okwukwe ha niile na Chineke ma were obi ha niile na-ekpere Chukwu, wee ruo mgbe Ọ zara ha ekpere ma jiri nye ha ụmụejima abụọ otu ugboro.", "author": "Izunna Okafor", "title": "N'Anambra, Ndị Nta Akụkọ Abụọ Amụọla Ejima Ka Ha Nọchara Ahọ 13 Amụghị Nwa", "category": "Ụka"},
{"text": "Ọ kpọkuru dinanwunye na ezinụlọ dị icheiche na-agabiga ụdị ihe nsogbu dị etu ahụ taa ka ha tinye okwukwe ha na ntụkwàsịobi ha na Chineke, n'ihi na ọ pụrụ ime ihe ịrịbaama oge olileanya adịghịzị.", "author": "Izunna Okafor", "title": "N'Anambra, Ndị Nta Akụkọ Abụọ Amụọla Ejima Ka Ha Nọchara Ahọ 13 Amụghị Nwa", "category": "Ụka"},
{"text": "Ha kelekwàzịrị ndị nta akụkọ na ndị ọzọ dị icheiche bịara sonyere ma nọnyere ha na mmemme ọñụ ahụ, ma kpekwazie ka ihe ọñụ gaa n'ihu ime n'ezinụlọ ha dị icheiche, ma rịọkwa Chineke ka ọ gaa n'ihu ịza ndị ọzọ n'ọkwa n'ụdị nsogbu ahụ ekpere na ihicha ha anya.", "author": "Izunna Okafor", "title": "N'Anambra, Ndị Nta Akụkọ Abụọ Amụọla Ejima Ka Ha Nọchara Ahọ 13 Amụghị Nwa", "category": "Ụka"},
{"text": "A kọwaala mkpa ọ dị ka ndị nne na nna na-eleru ụmụ ha anya, ọkachasị ndị nọ n'ụlọakwụkwọ dị elu, iji mara mgbe ha jehièbèrè, ma gbaziere ha ụzọ.", "author": "Izunna Okafor", "title": "A Dụọla Ndị Nne na Nna Ka Ha Na-Elekọta Ụmụ Ha Anya Nke Ọma", "category": "Ụka"},
{"text": "Ashbishọọpụ Ụka Angịlịkan Na Mpaghara Niger ma bụrụkwa Bishọọpụ Ụka Angịlịkan na Dayọsiisi Awka, bụ Ashbishọọpụ  Alexander Ibezim bụ ya kpọrọ òkù a n'okwu ya na mmemme ngụcha akwụkwọ nke ụfọdụ ụmụakwụkwọ 'Saint Paul’s University Secondary School, Nibo-Nise' nke ahọ 2021, bụkwa nke a nọrọ na ya wee kàárá ndị ahụ gụchara akwụkwọ ụka ịsị ha gaa nke ọma, tụọ mmamma ma nyekwa onyinye nkwanyeùgwù nyegara ụmụakwụkwọ ndị kwesiri ekwesi.", "author": "Izunna Okafor", "title": "A Dụọla Ndị Nne na Nna Ka Ha Na-Elekọta Ụmụ Ha Anya Nke Ọma", "category": "Ụka"},
{"text": "Mmemme ahụ dọtara ndị nne na nna, ndị ụka, ndị nne na nna, ụmụakwụkwọ ụlọakwụkwọ ahụ, na ndị sitere ebe ndị ọzọ dị icheiche, ma bụrụkwa nke a nọrọ na ya waa achịcha bekee, mekwa ọtụtụ ihe ngosi dị icheiche site n'aka ụmụakwụkwọ ahụ gụchara akwụkwọ.", "author": "Izunna Okafor", "title": "A Dụọla Ndị Nne na Nna Ka Ha Na-Elekọta Ụmụ Ha Anya Nke Ọma", "category": "Ụka"},
{"text": "N'okwu ọ gwara ụmụakwụkwọ ahụ, Ashbishọọpụ Ibezim gwara ha ka ha bụrụ ezi ndị nnọchianya Kraịst nà ụlọakwụkwọ ahụ n'ebe ọbụla ha hụtara onwe ha; ma dụkwa ha ọdụ ka ha ghara ịgharịpụ ndị nne na nna ha, ụlọakwụkwọ ha, obodo ha, ụlọụka, na ndị nkụzi ha.", "author": "Izunna Okafor", "title": "A Dụọla Ndị Nne na Nna Ka Ha Na-Elekọta Ụmụ Ha Anya Nke Ọma", "category": "Ụka"},
{"text": "O gwakwara ha ka ha kewàpụ onwe ha pụọ n'ihe ọbụla bụ njọ, ọkachasị akwamiko na njọ nke anụ ahụ ndị ọzọ, ya na ihe ndị ọzọ nwere ike ibibì mmekọrịta ha na Chineke, n'ihi ọtụtụ ihe ọjọọ dị icheiche si na nke ahụ apụta.", "author": "Izunna Okafor", "title": "A Dụọla Ndị Nne na Nna Ka Ha Na-Elekọta Ụmụ Ha Anya Nke Ọma", "category": "Ụka"},
{"text": "Onyendu ụka Angịlịkan ahụ jikwazịrị ohere ahụ wee kpọkuo ma dụọ ndị nne na nna ka ha na-etinye anya n'ebe ụmụ ha nọ, ya na ndị ha na ha na-emekọ ihe.", "author": "Izunna Okafor", "title": "A Dụọla Ndị Nne na Nna Ka Ha Na-Elekọta Ụmụ Ha Anya Nke Ọma", "category": "Ụka"},
{"text": "Na mbụ n'okwu nke ya, odeakwụkwọ Sinọọdụ na Dayọsiisi ahụ, bụ Venerebụụl Clement Mgbemena gwara ụmụakwụkwọ ahụ ka ha bụrụ ihè na nnú nke n'ụwa, tinye ihe dị icheiche ha mụtàrà n'ụlọakwụkwọ ahụ n'ọrụ, iji baara onwe ha uru. Ọ gwakwara ụmụakwụkwọ ahụ ka ha bụrụ ndị na-agbasi mbọ ike, ma gharakwa ịgbaso maọbụ tinye aka n'ụzọ ọ chaa achaa gbute, ọ chaghị acha gbute, bụkwa ụzọ ịba ọgaranya ego mbute n'agbaghị mbọ.", "author": "Izunna Okafor", "title": "A Dụọla Ndị Nne na Nna Ka Ha Na-Elekọta Ụmụ Ha Anya Nke Ọma", "category": "Ụka"},
{"text": "N'ozi ọ gụpụtara n'ebe ahụ, onyeisi ụlọakwụkwọ ahụ, bụ Ụkọchukwu Joseph Onyibo kpọpụtasịrị ihe dị icheiche dara ụda ụlọakwụkwọ ahụ na ụmụakwụkwọ ha mepọtagoro na nsonso a, ma kelee Ashbishọọpụ Ibezim, ndị nlekọta ụlọakwụkwọ ahụ, otu jikọtara ndị gụchara akwụkwọ n'ụlọakwụkwọ ahụ, ndị nne na nna, na ọtụtụ ndị ọzọ ndị nyegoro aka n'otu ụzọ maọbụ nke ọzọ, iji hụ na ụlọakwụkwọ ahụ na-agawanye n'ihu.", "author": "Izunna Okafor", "title": "A Dụọla Ndị Nne na Nna Ka Ha Na-Elekọta Ụmụ Ha Anya Nke Ọma", "category": "Ụka"},
{"text": "Ụfọdụ n'ime ụmụakwụkwọ ahụ gụchara akwụkwọ n'ebe ahụ, nke gụnyere Chikamso Nwachukwu na Chidinma Odoh kelere ndị nkụzi ha, ndị nne na nna ha, ụlọakwụkwọ ha maka ezi nkwàdo ha na ezi mkpụrụ ha kụnyere n'ime ha, ma kwe nkwà ịbụ ezi ndị nnọchianya ụlọakwụkwọ ha. ", "author": "Izunna Okafor", "title": "A Dụọla Ndị Nne na Nna Ka Ha Na-Elekọta Ụmụ Ha Anya Nke Ọma", "category": "Ụka"},
{"text": "Dayọsiisi Agụata Emeela Nnukwu Ọgbakọ Ndị Nna, Katọọ Nsogbu Na-Adakwàsị Nigeria", "author": "Izunna Okafor", "title": "Dayọsiisi Agụata Emeela Nnukwu Ọgbakọ Ndị Nna, Katọọ Nsogbu Na-Adakwàsị Nigeria", "category": "Ụka"},
{"text": "Bishọọpụ ụka Angịlịkan na Dayọsiisi Agụata, bụ Rt. Rev. Samuel Ezeofor akatọọla ma gbarụọ ihu banyere ajọ ọdachi na ihe iche aka mgba dị icheiche na-adakwàsị ala Nigeria, ya na ihe isiike ndị ọzọ ụmụafọ Nigeria na-agabiga ugbua.", "author": "Izunna Okafor", "title": "Dayọsiisi Agụata Emeela Nnukwu Ọgbakọ Ndị Nna, Katọọ Nsogbu Na-Adakwàsị Nigeria", "category": "Ụka"},
{"text": "Bishọọpụ Ezeofor kwupụtara nkatọ a n'ozi ya ọ gụpụtara na mmemme nnukwu ọgbakọ ndị nna na dayọsiisi ahụ, bụ nke weere ọnọdụ n'ụlọụka 'St. Augustine's Anglican Church, Umunze' dị n'okpuru ọchịchị ime obodo 'Orumba South' nke steeti Anambra. ", "author": "Izunna Okafor", "title": "Dayọsiisi Agụata Emeela Nnukwu Ọgbakọ Ndị Nna, Katọọ Nsogbu Na-Adakwàsị Nigeria", "category": "Ụka"},
{"text": "Dịka ọ na-akpọkù ndị ji ọkwa ọchịchị ka ha gbasie mbọ ike iji weta ajọ ọnọdụ ahụ na njedobe; ọ kpọkwara òkù ka a na-enwe ikpe nkwụmọtọ na ihe ịga n'anya ya, ma na-agbasòkwa usoro nwa mmụọ emegbula nwa mmadụ, ma nwa mmadụ emegbula nwa mmụọ, ọkachasị dịka o siri metụta n'ikesà akụnụba, na inye maọbụ ịkpọlite n'ọkwa, ma n'ogoogo gọọmenti etiti ma na nke steeti.", "author": "Izunna Okafor", "title": "Dayọsiisi Agụata Emeela Nnukwu Ọgbakọ Ndị Nna, Katọọ Nsogbu Na-Adakwàsị Nigeria", "category": "Ụka"},
{"text": "Mgbe ọ na-akpọ òkù ka onye ọbụla jisie ike n'ekpere ma chọọ ihu Chineke ka o wee gbata ọsọ enyemaka n'ajọ ọnọdụ ahụ; ya bụ Bishọọpụ, onye ozi ya gbàdoro ụkwụ n'isiokwu mmemme ahụ, nke pụtara (ma a tụgharịa ya n'Igbo) \"Ụkpụrụ Mnwògharị Nke Si n'Igwe — Iso Ụzọ Chineke\", jikwàzịrị ohere ahụ wee dụọ ndị nna ọdụ ka ha mara ọrụ ha ma na-arụsikwa ya ike n'ezinụlọ ha dị icheiche.", "author": "Izunna Okafor", "title": "Dayọsiisi Agụata Emeela Nnukwu Ọgbakọ Ndị Nna, Katọọ Nsogbu Na-Adakwàsị Nigeria", "category": "Ụka"},
{"text": "N'okwu nke ya n'ebe ahụ, onye ji ọkwa dịka Chaplen ndị nna n'ime dayọsii ahụ, bụ Rev. Davidson Okoye, kèlèrè ndị nna maka ezi ọrụ ha n'ezinụlọ na n'ụlọụka, ma dụọ ha ọdụ ka ha kwụdosie ike n'okwukwe ha, ghara ịda mba maọbụ sụọ ngọngọ n'okwukwe na n'ọrụ ha; ọbụladị dịka ọ kpọkuru gọọmenti ka o mee ka e nwee ezi ọnọdụ dị larịị maka onye ọbụla, ma nwoke, ma nwaanyị.", "author": "Izunna Okafor", "title": "Dayọsiisi Agụata Emeela Nnukwu Ọgbakọ Ndị Nna, Katọọ Nsogbu Na-Adakwàsị Nigeria", "category": "Ụka"},
{"text": "Na ntụnye nke ya, Ashịdikin nke Ezinifite Ashịdikinri, bụ Ven. David Obiagbaso kèlèrè Bishọọpụ Ezeọfọr maka ihe dị icheiche o mepụtara na ezi ọrụ ọ rụpụtara na Dayọsiisi ahụ, ma kpọọ òkù ka a nabata ya bụ ozi ọ gụpụtara dịka ihe ha bụ ndị nna ga na-agbaso wee na-arụ ọrụ, bụkwazị nke otu nwoke ọzọ, Maazị Samuel Okonkwo kwàdòrò, ma kelekwa Bishọọpụ ahụ na nwunye ya maka nkwàdo ha na-enye ndị nne na ndị nnà na dayọsiisi ahụ.", "author": "Izunna Okafor", "title": "Dayọsiisi Agụata Emeela Nnukwu Ọgbakọ Ndị Nna, Katọọ Nsogbu Na-Adakwàsị Nigeria", "category": "Ụka"},
{"text": "Mmemme ahụ dọtàrà ọtụtụ ndị ọtụtụ ndị e ji okwu ha agba izu, nke gụnyere nwunye Bishọọpụ ahụ, bụ Oriakụ Chinyere Ezeofor, tinyere ụfọdụ ndị ọzọ.", "author": "Izunna Okafor", "title": "Dayọsiisi Agụata Emeela Nnukwu Ọgbakọ Ndị Nna, Katọọ Nsogbu Na-Adakwàsị Nigeria", "category": "Ụka"},
{"text": "A nọkwara na ya bụ mmemme wee kpee usoro ekpere dị icheiche, bụọ abụ otuto na abụ ofufe, kpaa maka ma kpekwa ekpere banyere isiokwu dị icheiche metụtara ụmụnwoke ahụ, ụlọụka na ọnọdụ ala Nigeria.", "author": "Izunna Okafor", "title": "Dayọsiisi Agụata Emeela Nnukwu Ọgbakọ Ndị Nna, Katọọ Nsogbu Na-Adakwàsị Nigeria", "category": "Ụka"},
{"text": "Nnukwu ọgbakọ ekpere pụrụ iche ewerela ọnọdụ n'ama egwuregwu Alex Ekwueme dị n'Awka (Ọka) bụ isi obodo steeti Anambra maka ọnọdụ ala Nigeria, ọnọdụ nchekwa, nà nhọpụta ọkwa gọvanọ ahụ a na-akwadobe ime na steeti Anambra n'abalị isii nke ọnwa Nọvemba ahọ a.", "author": "Izunna Okafor", "title": "Ndị Ụka Angịlịkan Emeela Ekpere Pụrụ Iche Maka Ọnọdu Nchekwa, Nhọpụta Ọkwa Gọvanọ Anambra", "category": "Ụka"},
{"text": "Ọgbakọ ekpere ahụ a kpọrọ '2021 Anambra State Anglican Prayer Rally' bụ nke a chịkọbara site n'aka ndị ụka Angịlịkan n'ime steeti ahụ, ma bụrụkwa nke dọtara ndị òtù ụka Angịlịkan sitere dayọsis iteghete mejupụtara mpaghara Naịjà (Province of the Niger); ndị ọrụ gọọmenti, ndị ji aha otu ndọrọndọrọ ọchịchị dị icheiche esonye n'ịzọ ọkwa gọvanọ steeti ahụ, tinyere ọtụtụ ndị ọzọ.", "author": "Izunna Okafor", "title": "Ndị Ụka Angịlịkan Emeela Ekpere Pụrụ Iche Maka Ọnọdu Nchekwa, Nhọpụta Ọkwa Gọvanọ Anambra", "category": "Ụka"},
{"text": "N'okwu ọ gwara ọhaneze sonyere n'ọgbakọ ekpere ahụ, Ashbishọọpụ mpaghara Niger ma bụrụkwa Bishọọpụ ụka Angịlịkan na Dayọsis Awka, bụ Ashbishọọpụ Alexander Chibuzor Ibezim kọwàrà na isiokwu mmemme ahụ, nke pụtara \"Dị̀ Ike n'Ime Onyenweanyị\" (ma a sụgharịa ya) bụ nke magburu onwe ya ma bụrụkwa nke dabàrà àdábà mà e lekwàsị anya na nsogbu dị icheiche na-adakwàsị ụmụ mmadụ nà ihe ndị na-emegasị n'oge ugbua. Ọ kpọkukwazịrị ndị otu Kraịst ka ha dị ike n'ekpere, ma chọkwa ihu Chineke, iji merie nsogbu, ihe icheakamgba, na ihe ọdachi ndị ọzọ jupụtara n'oge ugbua.", "author": "Izunna Okafor", "title": "Ndị Ụka Angịlịkan Emeela Ekpere Pụrụ Iche Maka Ọnọdu Nchekwa, Nhọpụta Ọkwa Gọvanọ Anambra", "category": "Ụka"},
{"text": "Na mbụ n'okwuChukwu ya n'ọgbakọ ekpere ahụ, Bishọpụ Johnson Ekwe nke dayọsis 'Niger West' gosipụtara mgbakàsịahụ o nwere banyere etu ndị ndu ala Nigeria na ndị ndu Igbo siri gba nkịtị ma dàá ogbi n'ihe gbasaara mmekpàáhụ ahụ a na-emekpà ndị Igbo, ọkachasị n'etu e si ekesà ihe na ọrụ ngō n'ala Nigeria; o wee dịzie ka a ga-asị na ọ bụghị mmadụ nwe ọgọdọ̀ ewu na-ata. Ọ katọkwara ajọ ọnọdụ nchekwa na oke ịkwafu ọbara dịzị n'oge a, nke na a na-egbuzị ụmụ mmadụ dịka ọkụkọ kwà ụbọchị, ma kọwaa ya dịka ihe jọgburu onwe ya.", "author": "Izunna Okafor", "title": "Ndị Ụka Angịlịkan Emeela Ekpere Pụrụ Iche Maka Ọnọdu Nchekwa, Nhọpụta Ọkwa Gọvanọ Anambra", "category": "Ụka"},
{"text": "Kaosiladị, o kwuputara nkwụdosiike ndị ụka nà olileanya o nwere na ekpere nà ịchọ ihu Chineke pụ̀rụ̀ ígbò nà iwètà n'isi njedobe, ihe icheakamgba niile ahụ na-adakwasị ala Nigeria na steeti Anambra n'oge ugbua, ma kpọkukwazie ndị ụka ka ha jisie ike n'ekpere.", "author": "Izunna Okafor", "title": "Ndị Ụka Angịlịkan Emeela Ekpere Pụrụ Iche Maka Ọnọdu Nchekwa, Nhọpụta Ọkwa Gọvanọ Anambra", "category": "Ụka"},
{"text": "N'okwu nke ya, aka na-achị steeti Anambra, bụ Gọvanọ Willie Obianọ, nke onye nọchitere anya ya bụ onyeisi ụlọọrụ 'Awka Capital Territory Development Authority,(ACTDA)' bụ Venerebụụl Amaechi Okwuosa, kọwàrà mkpa ọ dị ịhọpụta na iguzobe onyendu na-atụ egwu Chineke dịka gọvanọ steeti ahụ na nhọpụta ọkwa gọvanọ ahụ a ga-eme n'ime steeti ahụ n'ọnwa ọzọ. O kwukwara na nke ahụ ga-enye aka ibulikwu steeti ahụ nà ọnọdụ obibindụ ụmụafọ steeti ahụ n'ogoogo dị elu.", "author": "Izunna Okafor", "title": "Ndị Ụka Angịlịkan Emeela Ekpere Pụrụ Iche Maka Ọnọdu Nchekwa, Nhọpụta Ọkwa Gọvanọ Anambra", "category": "Ụka"},
{"text": "Dịka ọ na-agba akaebe na Chineke nọnyèèrè ya ma bụrụkwa onyeisiụgbọ n'ọchịchị ya, ya bụ Gọvanọ jikwazịrị ohere ahụ wee kpọkuo Ndị Anambra ka ha pụta n'ìgwè wee sonye na nhọpụta ọkwa gọvanọ ahụ a ga-eme n'ọnwa ọzọ n'ime steeti ahụ n'enweghị egwu ọbụla.", "author": "Izunna Okafor", "title": "Ndị Ụka Angịlịkan Emeela Ekpere Pụrụ Iche Maka Ọnọdu Nchekwa, Nhọpụta Ọkwa Gọvanọ Anambra", "category": "Ụka"},
{"text": "Na ntụnye nke ha n'otu n'otu, onyenhazi ọgbakọ ekpere ahụ, bụ Maazị Chinedu Ike, na nwunye Ashbishọọpụ Ibezim, bụ Oriakụ Martha Ibezim kwupụtara afọojuju ha banyere etu ndị mmadụ siri pụta n'ùjú wee sonye n'ọgbakọ ekpere ahụ. Ha kwukwazị̀rị̀ na nke ahụ bụ ihe ngosi na ihe ịgba àmà na Chineke kwàdòrò ya bụ ọgbakọ ekpere ma zakwa ekpere dị icheiche e kpere n'ebe ahụ; ọbụladị dịka ha kpọkukwara Ndị Anambra ka ha gbasoo usoro udo na ịhụnanya wee mee nhọpụta ọkwa gọvanọ ahụ a na-akwadobe na steeti ahụ.", "author": "Izunna Okafor", "title": "Ndị Ụka Angịlịkan Emeela Ekpere Pụrụ Iche Maka Ọnọdu Nchekwa, Nhọpụta Ọkwa Gọvanọ Anambra", "category": "Ụka"},
{"text": "Mmemme ahụ dọtàkwara onyeisi òtù 'Evangelical Fellowship in the Anglican Communion (EFAC)' n'ala Nigeria ma bụrụkwa Bishọọpụ Dayọsis Agụata, bụ Bishọọpụ Samuel Ezeofor; onye ji aha otu ndọrọndọrọ ọchịchị 'Accord' were azọ ọkwa gọvanọ steeti ahụ, bụ Dọkịta Godwin Maduka; onye nke ji aha otu ndọrọndọrọ 'All Progressives Grand Alliance (APGA)' were azọkwa ya bụ ọkwa, bụ Ọkammụta Chukwuma Soludo, tinyere ụfọdụ ndị ọrụ gọọmenti na ndị ndu ụka.", "author": "Izunna Okafor", "title": "Ndị Ụka Angịlịkan Emeela Ekpere Pụrụ Iche Maka Ọnọdu Nchekwa, Nhọpụta Ọkwa Gọvanọ Anambra", "category": "Ụka"},
{"text": "A nọkwara n'ebe ahụ wee kpee usoro ekpere dị icheiche, bute ma chee nhọpụta ọkwa gọvanọ ahụ a ga-eme n'Anambra n'ihu Chineke, kpee ekpere banyere ajọ ọnọdụ nchekwa, igbusi mmadụ, na mmekpaahụ a na-emekpà ndị Igbo n'ụdị n'ụdị ọbụla n'ala Nigeria.", "author": "Izunna Okafor", "title": "Ndị Ụka Angịlịkan Emeela Ekpere Pụrụ Iche Maka Ọnọdu Nchekwa, Nhọpụta Ọkwa Gọvanọ Anambra", "category": "Ụka"},
{"text": "By Ibe Kelechukwu, Ibadan, Nigeria", "author": "Chidi Igwe", "title": "Ntozu AFCON: Ugo Naijiria Eburu Uze Benin", "category": "Egwuregwu"},
{"text": "Ugo Ukwu nke Naijiria nọrọ n'amaegwuregwu Godswill Akpabio dị na Uyo were gosi Uze Benin na ha ka na-amụ amụ n'ebe egwu bọọlụ dị. Ugo Ukwu jiri ọkpụ abụọ asatara nanị otu were merie Uze na asọmpi nke otu L maka ntozu nke iko Afrịka.", "author": "Chidi Igwe", "title": "Ntozu AFCON: Ugo Naijiria Eburu Uze Benin", "category": "Egwuregwu"},
{"text": "N'agbanyeghị na ọgbanihu Stéphane Sessègnon mepere inye goolu na nkeji ise, ọgbanihu ndị Lille, Victor Osimhen, sara goolu ahụ site na-adoba agbaa penariti dịka agba nke mbụ na abịa na njedebe.", "author": "Chidi Igwe", "title": "Ntozu AFCON: Ugo Naijiria Eburu Uze Benin", "category": "Egwuregwu"},
{"text": "Ka ebidosịrị agba nke abụọ, ọgbanihu nke otu egwu bọọlụ Bordeaux Samuel Kalu, gara n'ihu were nye Naijiria mmeri na nkeji iri isii na atọ dịka goolu ya nwetara akara atọ niile Naijiria chọrọ n'asọmpi otu L ahụ.", "author": "Chidi Igwe", "title": "Ntozu AFCON: Ugo Naijiria Eburu Uze Benin", "category": "Egwuregwu"},
{"text": "Ugo Naijiria ga-aga n'ihu na asọmpi maka it ozu ịsonye AFCON 2021 ụbọchị ụka oge ha na mba Lesotho ga-ezute n'amaegwuregwu Setsoto dị na Maseru.", "author": "Chidi Igwe", "title": "Ntozu AFCON: Ugo Naijiria Eburu Uze Benin", "category": "Egwuregwu"},
{"text": "Naijiria bụzi ndị mbụ ugbua n'otu L site na akara atọ dịka mba Sierra Leone na Lesotho gbara onwe ha otu ọkpụ, otu ọkpụ na Freetown. Kwame Quee na-agba bọọlụ na mba Iceland nyere goolu ndị Sierra Leone n'amaegwuregwu mmadụ anọghị na nkeji iri isii na iteghete.", "author": "Chidi Igwe", "title": "Ntozu AFCON: Ugo Naijiria Eburu Uze Benin", "category": "Egwuregwu"},
{"text": "Onyeisi otu egwu bọọlụ mba Lesotho bụ onye nke a chụpụrụ ka o nwetachara akwụkwọ edo edo nke abụọ na nkeji iri asatọ na atọ, ebe George Kweke Davies nwetara akwụkwọ ọbara ọbara maka ịlụghachi ọgụ. Ndị ọbịa ahụ gbalisiri ike nweta otu akara na nkeji nke atọ oge etinyere etinye site n'aka Thobanston Jane.", "author": "Chidi Igwe", "title": "Ntozu AFCON: Ugo Naijiria Eburu Uze Benin", "category": "Egwuregwu"},
{"text": "N'asọmpi ndị ọzọ, Guinea Bissau jiri ọkpụ atọ asataghị otu merie Eswatini na otu I, mba Rịpọbụliki Etiti Afrika meriri Burundi site n'inye ha ọkpụ abụọ asataghị otu, ebe Malawi zọrọ isi onwe ya ma merie mba South Africa site na inye ha otu ọkpụ. N'ebe nke ọzọ, Cameroon na Cape Verde gbara onwe ha onye laba onye laba n'otu F, ebe Namibia gosiri Chad ike ha site n'iji ọkpụ abụọ asatara otu were merie ha n'otu A.", "author": "Chidi Igwe", "title": "Ntozu AFCON: Ugo Naijiria Eburu Uze Benin", "category": "Egwuregwu"},
{"text": "Izunna Okafor, Awka, Nigeria", "author": "Chidi Igwe", "title": "Iri Ji Ọhụụ Enugwu-Ukwu Ahọ 2017", "category": "Mmemme"},
{"text": "Obodo jupụtara nnọọ gbịm n'ọnụ dịka a nọrọ n'izu ụka gara aga wee mee mmemme iri ji ọhụụ nke obodo Enugwu-Ukwu, dị n'okpuru ọchịchị Njikọka na steeti Anambra. Ya bụ mmemme omenahọ bụ nnọọ oge iji kele Chukwu Okike maka ọrụ ọma ya dị iche iche na ya bụ obodo, ọ kachasị otu o siri debe ha ndụ ogologo oge ahọ ọrụ niile wee rukwaa n'oge owuwe ihe ubi, nke gosiri nnọọ na onye rụọ n'anwụ o  rie na ndò.", "author": "Chidi Igwe", "title": "Iri Ji Ọhụụ Enugwu-Ukwu Ahọ 2017", "category": "Mmemme"},
{"text": "Obodo jupụtara nnọọ gbịm n'ọnụ dịka a nọrọ n'izu ụka gara aga wee mee mmemme iri ji ọhụụ nke obodo Enugwu-Ukwu, dị n'okpuru ọchịchị Njikọka na steeti Anambra. Ya bụ mmemme omenahọ bụ nnọọ oge iji kele Chukwu Okike maka ọrụ ọma ya dị iche iche na ya bụ obodo, ọ kachasị otu o siri debe ha ndụ ogologo oge ahọ ọrụ niile wee rukwaa n'oge owuwe ihe ubi, nke gosiri nnọọ na onye rụọ n'anwụ o  rie na ndò.", "author": "Chidi Igwe", "title": "Iri Ji Ọhụụ Enugwu-Ukwu Ahọ 2017", "category": "Mmemme"},
{"text": "Ka ọ na-ekwu okwu na a ya bụ mmemme, eze ọdịnala Enugwu-Ukwu bụ Igwe Maazị Ralph Ekpeh kelere ndị niile siri n'ebe dị iche iche wee bịa ya bụ mmemme maka na ọ bụ mmadụ ka e ji aka; ma sịkwazie na o nwere nnọọ ezi olile anya na owuwe ihe ubi nke ahọ na-abịa abịa ga-aka nke ahọ a.", "author": "Chidi Igwe", "title": "Iri Ji Ọhụụ Enugwu-Ukwu Ahọ 2017", "category": "Mmemme"},
{"text": "Ọ sị na ya bụ irii ji ọhụụ ọha obodo riri ga-emezị ka  ndi echichi dị iche iche n'obodo ahụ malitezie iri ji ọhụụ, n'ihi na dịka ọ dị n'ọtụtụ obodo dị iche n'ala Igbo gbaa gburu gburu, iri ji ọhụụ n'obodo bụ ahụghị ebuli ma sị elina dike ma sorokwa n'ihe mbụ na mbụ a ga-emerịrị tupuu onye echichi ọbụla amalite isi ma ọ bụ iri ji ọhụụ n'ụlọ be ya.", "author": "Chidi Igwe", "title": "Iri Ji Ọhụụ Enugwu-Ukwu Ahọ 2017", "category": "Mmemme"},
{"text": "Ndị obodo ahụ anọrọnarii n'ọnwa Julaị gara aga wee mee otu n'ime mmemme pụrụ iche e jiri mara ha, bụ \"Ịkpọ Ji\", nke bụ omenala ha ga-emechaa tupuu a malite ire ji n'ahịa obodo ahụ bụ Nkwọ Enugwu-Ukwu, ma bụrụkwa nke dọtara ọtụtụ ụmụafọ obodo ahụ sitere n'ebe dị iche iche n'ala Naịjiria nakwa mba ofesi.", "author": "Chidi Igwe", "title": "Iri Ji Ọhụụ Enugwu-Ukwu Ahọ 2017", "category": "Mmemme"},
{"text": "Igwe Ralp kpekwazịrị ekpere maka udo na ọganihu nke obodo ahụ, steeti Anambta  nakwa ala Naịjiria n'izugbe.", "author": "Chidi Igwe", "title": "Iri Ji Ọhụụ Enugwu-Ukwu Ahọ 2017", "category": "Mmemme"},
{"text": "Ọtụtụ ndị ukwu ndị ọzọ bịara mmemme ahụ gụnyere onye na-nọchite anya ọgbọ nta nkwado Anọcha, Dunukọfịa na Njikọka n'ụlọ ọgbakọ nnọchi anya etiti, bụ Dọkịnta Dozie Nwankwọ, onye isi na ọga kpata kpata nke ụlọ mgbasa ozi 'Anambra Broadcasting Service', Awka, bụ Nze Uche Nwọrah, onye isi otu pati APGA n'oge mbụ ma bụrụkwa onye isi otu ịchụ nta nkwado maka ịhọpụtagharị Gọvanọ Willie Obianọ nke ugboro abụọ, bụ Maazị Victor Umeh, na ọtụtụ ndị ọzọ.", "author": "Chidi Igwe", "title": "Iri Ji Ọhụụ Enugwu-Ukwu Ahọ 2017", "category": "Mmemme"},
{"text": "Ibe Kelechukwu, Ibadan", "author": "Chidi Igwe", "title": "Aha Ighalo, Ndidi, Iwobi na Uzoho Apụtala Maka Ọkachi Agba n'Afrịka", "category": "Egwuregwu"},
{"text": "Mmadụ anọ n'ime otu egwu bọọlụ Ugo Naijiria bụ Odion Ighalo, Alex Iwobi, Wilfred Ndidi na Francis Uzoho abụrụla ndị aha ha pụtara na ndị enwere ike ịhọpụta dịka ọkachi agba nke otu egwu bọọlụ Afrịka nke afọ 2019. Nkea sitere n'aka otu egwuregwu bọọlụ Afrịka dị n'aka, akpọrọ CAF n'aha mkpirisi.", "author": "Chidi Igwe", "title": "Aha Ighalo, Ndidi, Iwobi na Uzoho Apụtala Maka Ọkachi Agba n'Afrịka", "category": "Egwuregwu"},
{"text": "Ndị egwu bọọlụ ndia akpọrọ soronyere Ugo Ukwu Naijiria na asọmpi Iko Mba Afrịka nke afọ 2019 agbara na Ijipt n'ime afọ a. Ugo Naijiria nwetara ọla nchara oge ha jiri otu ọkpụ asataghị chaa merie mba Tunisia n'amaegwuregwu Al-Salam, dị na Cairo. N'ihi ụdị egwu ọkpa ha gbara, ha nwere ike idebanye aha na ncheta AFCON dịka ọ dị ugbua.", "author": "Chidi Igwe", "title": "Aha Ighalo, Ndidi, Iwobi na Uzoho Apụtala Maka Ọkachi Agba n'Afrịka", "category": "Egwuregwu"},
{"text": "Onye na-agba n'ihu nke otu egwu bọọlụ Shanghai Shenhua bụ Ighalo kwụpụtara iche na Ijipt n'ihi na ọ jighị anya ahụ ebe ọnụ goolu dị mere o ji agbanye goolu elu na ala. Nkea nyere ya nturu ugo dịka onye kachasị nye goolu na asọmpi Iko mba Afrịka nke afọ a site na goolu ise o nyere nke ritara ya akpụkpọ ụkwụ ọlaedo tupu ọ kwụsị ịgba bọọlụ n'obodo Naijiria.", "author": "Chidi Igwe", "title": "Aha Ighalo, Ndidi, Iwobi na Uzoho Apụtala Maka Ọkachi Agba n'Afrịka", "category": "Egwuregwu"},
{"text": "Onye ọzọ na-agbakwara Leicester n'etiti, Ndidi, bụ akpọọ a zaa oge ọ bụla otu egwu bọọlụ ya na mba ofesi na Naijiria kpọkuru ya ebe ọ na-eme ihe ike. Ọgba n'etiti ndị Everton, Alex Iwobi na oche goolu ndị AC Omonia Uzoho bụ ndị sonyere Ugo Naijiria na Ijipt nwere olileanya na ha ga-esonye na mmadụ iri na otu ikpeazụ. Mmadụ iri na otu kacha agba CAF bụ ndị a ga-akpọpụta na mmemme n'abalị asaa nke ọnwa Jenụwarị, 2020.", "author": "Chidi Igwe", "title": "Aha Ighalo, Ndidi, Iwobi na Uzoho Apụtala Maka Ọkachi Agba n'Afrịka", "category": "Egwuregwu"},
{"text": "By Ibe Kelechukwu, Ibadan, Nigeria", "author": "Chidi Igwe", "title": "Anthony Joshua Enwetakwala Nturu Ugo Ya", "category": "Egwuregwu"},
{"text": "Aha Ndị Niile Ahọpụtara", "author": "Chidi Igwe", "title": "Aha Ighalo, Ndidi, Iwobi na Uzoho Apụtala Maka Ọkachi Agba n'Afrịka", "category": "Egwuregwu"},
{"text": "Ndị Oche Goolu: Moez Ben Cherifia , Yassine Bonnou, Mohamed El Shenaway, Sylvain Gbohouo, Rais M ’ bolhi, Edouard Mendy , Richard Ofori , Andre Onana , Denis Onyango , Francis Uzoho", "author": "Chidi Igwe", "title": "Aha Ighalo, Ndidi, Iwobi na Uzoho Apụtala Maka Ọkachi Agba n'Afrịka", "category": "Egwuregwu"},
{"text": "Ndị Na-agba N'azụ: Youcef Atal, Serge Aurier, Mehdi Benatia , Ahmed El - Mohammadi, Lamine Gassama, Faouzi Ghoulam, Achraf Hakimi, Ahmed Hegazi, Kalidou Koulibaly , Christian Luyindama , Issa Mandi, Joel Matip, Noussair Mazraoui , Yassine Meriah , Youssouf Sabaly", "author": "Chidi Igwe", "title": "Aha Ighalo, Ndidi, Iwobi na Uzoho Apụtala Maka Ọkachi Agba n'Afrịka", "category": "Egwuregwu"},
{"text": "Ndị Na-agba N'etiti: Andre- Frank Anguissa , Ismael Bennacer , Sofiane Feghouli , Idrissa Gueye , Tarek Hamed , Alex Iwobi , Wahbi Khazri , Naby Keita , Franck Kessie , Wilfried Ndidi , Riyad Mahrez, Thomas Partey , Mubarak Wakaso , Victor Wanyama , Hakim Ziyech", "author": "Chidi Igwe", "title": "Aha Ighalo, Ndidi, Iwobi na Uzoho Apụtala Maka Ọkachi Agba n'Afrịka", "category": "Egwuregwu"},
{"text": "Igbo sị na onye na-amụ iti ọkpọ buru ụzọ tie akpa aja tupu ọ chọwa onye ọ ga-etigbu. Ya were bụrụ ihe kọwara otu nwa amadị a, bụ Anthony Joshua, siri tichaa akpa àjà ma tigbue Andy Ruiz Jr, na asọmpi ha abụọ nwere.", "author": "Chidi Igwe", "title": "Anthony Joshua Enwetakwala Nturu Ugo Ya", "category": "Egwuregwu"},
{"text": "Anthony Joshua bụ onye gbara afọ iri atọ, nwetaghachiri nturu ugo okaibe nke mba ụwa ya dị iche iche ụbọchị Satọdee na mba Saudi Arabia ebe ya bụ asọmpi nọ were ọnọdụ. Anthony Joshua, bụ okwu akpụ n'ọnụ na mgba ahụ dịka o meriri onye otu ya si mba Mexico na agba karịrị iri na abụọ ha kụrụ ọkpọ.", "author": "Chidi Igwe", "title": "Anthony Joshua Enwetakwala Nturu Ugo Ya", "category": "Egwuregwu"},
{"text": "Ndị Na-agba N'ihu: Pierre Emerick Aubameyang , Jordan Ayew , Anis Badri , Cedric Bakambu , Youcef Belaili , Baghdad Bounedjah , Odion Ighalo , Sadio Mane , Moussa Marega , Mbaye Niang , Nicolas Pepe , Mohamed Salah , Islam Slimani, Percy Tau , Wilfried Zaha.", "author": "Chidi Igwe", "title": "Aha Ighalo, Ndidi, Iwobi na Uzoho Apụtala Maka Ọkachi Agba n'Afrịka", "category": "Egwuregwu"},
{"text": "Dịka ọ tụrụ ya n'anya ka Andy Ruiz si were merie ya ma nara ya nturu ugo ya ihe dịka ọnwa isii gara aga, Anthony Joshua kwuru na o zughị oke na ya onwe ya na-agba mbọ. Dịka o merichara Ruiz, o biri ya ọma ma kelee ya nke ọma. Ọ sị na abalị ahụ bụ abalị bụ ha ga-echeta.", "author": "Chidi Igwe", "title": "Anthony Joshua Enwetakwala Nturu Ugo Ya", "category": "Egwuregwu"},
{"text": "Izunna Okafor, Awka", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "Aka na-achị steeti Anambra nọrọ na mbido izu ụka a wee mee mmemme ikpughe ákàrà ngosi ọhụụ (bụ logo) na njirimara (bụ mascot) maka asọmpi egwuregwu otu jikọtara ndị uwe ojii n'ala Nigeria, nke ahọ 2020.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "Gọvanọ Obianọ, onye ọ bụ steeti ya ga-ele ọbịa n'asọmpi egwuregwu ahụ nke ahọ a, mèrè ya bụ mkpughe akara njirimara ahụ n'isi ụlọ ọrụ ndị uwe ojii dị n'Abụja bụ isi obodo ala Nigeria.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "N'okwu ya, Gọvanọ Obianọ, onye ọ bụkwa ya na onyeisi ụlọ ọrụ na-ahụ maka egwuregwu na steeti Anambra, bụ Maazị Tony Oli soro wee gaa ya bụ mmemme, kwèrè onyeisi ndị uwe ojii, bụ Maazị Mohammed Adamu nkwà na asọmpi egwuregwu ahụ nke ahọ a ga-abụ òkpòchànjè na eji ama atụ, n'ihi na steeti ahụ dị njikere imeta ha mma.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "O kwùrù na asompi egwuregwu ahụ ga-enye aka ịkwàlite ọnọdụ egwuregwu n'ime steeti ahụ ya na njem nlegharị anya, n'ihi ụdị akụrụngwa dị iche iche a ga-arụnyesi ebe ahụ maka ya ya bụ egwuregwu.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "Ọ sịkwazị na a ga-esite na ya bụ egwuregwu wee wepụtasịa ụdịrị egwuregwu ọhụụ dị iche iche, bụ nke o nwebèghị ebe a hụrụ ya mbụ, ma bụrụkwa nke ga-akpọlite mmasị ndị mmadụ ma tutekwa mmụọ ha n'ebe egwuregwu na mmesàpụ àhụ dị.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "Na ntụnye nke ya, DSP Nkeiruka Nwode, bụ nwa amadi ahụ jibụrụ ọkwa dịka onye na-ahụ maka mmekọrịta ọhaneze na ndị uwe ojii na steeti Anambra n'oge gara aga, ma bụrụkwa onye nọ n'isi mgbasa ozi na mmekọrịta ọhaneze n'egwuregwu ndị uwe ojii nke ahọ a, kwèrè nkwa na a ga-agbasà ozi nke ọma ma nyekwa nkuzi nà nkọwa bụ ịgbà bànyere egwuregwu ahụ nke ahọ a, tupuu e bido, mgbe a na-eme, nakwa mgbe a chịkọtàrà ya bụ asọmpi egwuregwu.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "O mekwara ka a mara na nke ahụ ga-enye aka kwàlite ezi mmekọrịta na njikọaka n'etiti ndị uwe ojii na ọhaneze n'ala Nigeria gbaa gburugburu.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "Na nzaghachi, onyeisi ndị uwe ojii, bụ Maazị Mọhammed Adamu kọwàrà egwuregwu na mmesapụ ahụ dịka ihe dị oke mkpa na ndụ mmadụ ọbụla n'ebe ọrụ nchekwa dị, ma kwuo na ọ bụ nke ahụ mere e jìrì hibe asọmpi egwuregwu ahụ, bụ nke nọ n'agba nke iri na abụọ ya ugbua.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "Ka ọ na-ekele minịsta na-ahụ maka egwuregwu n'ala anyị, Maazị Adamu fọkwàrà ekele n'ụkpa wee bunye Gọvanọ Obianọ maka ezi nkwàdo ya nyégárá ndị uwe ojii kemgbe ọ barata n'ọkwa ọchịchị.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "O kelekwazịrị ya maka ịnabàtà ka steeti ya lee ọbịa n'asọmpi egwuregwu ahụ na-abịa n'ihu, ma kwe ya nkwa na njikọ aka steeti Anambra na ndị uwe ojii ga-aga n'ihu, ma na-amịtakwa ezi mkpụrụ, ọ kachasị n'ime steeti gaa n'ihu ịbụ ejiamaatụ n'ihe gbasaara ezi ọnọdụ nchekwa.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "Asọmpi egwuregwu ndị uwe oji nke ahọ 2020, nke a kpọrọ \"Anambra 2020\" gà-ewere ọnọdụ na steeti Anambra, malite n'abalị iri abụọ na iteghete nke ọnwa Febụwarị wee ruo n'abalị asaa nke ọnwa Maachị, ma bụrụkwa nke a tụrụ anya na ọ ga-adọta mmadụ karịrị puku ise site na mpghara ebe dị iche iche n'ala Nigeria nà mba ofèsi.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "Mmemme asọmpi egwuregwu ndị uwe ojii na-ewere ọnọdụ kwà ahọ abụọ ọbụla.", "author": "Chidi Igwe", "title": "Obianọ Ekpughee Akàrà Ngosi Na Njirimara Egwuregwu Ndị Uwe Ojii Nke Ahọ 2020", "category": "Egwuregwu"},
{"text": "Izunna Okafor, Awka", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "Igbo sị na ọ na-abụ a nyụchaa nsị a kapnaghị ya ọnụ ọ dị ka òtòrò, maka na ihe a mara bido na-adị mma ịma emechi. Ọ bụ n'ịgbakwasị ụkwụ na nke a ka e jiri were oke mmemme dị dara ụda wee wèta n'isi njedobe, asọmpi egwuregwu ndị uwe ojii ala Nigeria nke ahọ 2020, bụ nke weere ọnọdụ n'ime steeti Anambra.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "Oke mmemme ahụ, bụ nke a chịkọbàra n'ogige Alex Ekwueme dị n'Awka bụ isi obodo steeti ahụ dọtàrà puku kwùrú puku mmadụ, ma bụrụkwa nke ọtụtụ ndị dị iche iche e ji okwu ha agba ìzù na ngalaba dị iche iche n'ala Nigeria sonyere na ya, nke gụnyere onyeisi ala Nigeria, bụ Muhammadụ Buharị.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "N'okwu ya na mmemme ahụ, onyeisi ala, Buharị, nke ọ bụ Minista ntà na-ahụ maka gburugburu, bụ Oriakụ Sharọn Ikeazọr nọchitère anya ya, kọwàpụtarà na obi dị ya ka ọkà e ghunyere n'éjù maka etu ya bụ asọmpi egwuregwu siri wee gaa siriri werere, ma bụrụkwa nke a na-atụzị anya na mpụtàrà ya ga-amalite ịchawàpụtà n'uju na mpaghara niile nke ala Nigeria n'oge adịghị anya, ọ kachasị dịka o siri metụta ịkwakite ezi ọnọdụ nchekwa.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "N'ihi ọtụtụ úrù a tụrụ anya na nke ahụ ga-eweta, ya bụ onyeisi ala kèlere ndị dị iche iche tụnyere ụtụ n'ọtụtụ ụzọ dịkwa iche iche iji hụ na ya bụ asọmpi egwuregwu gàrà siriri wèrèrè, ọ kachasị gọọmenti Anambra, nke ọ bụ steeti ya lèrè ọbịa na ya bụ asọmpi nke ahọ a.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "Ọ kpọkukwazịrị ndị uwe ojii ahụ sonyere na ya bụ asọmpi egwuregwu ka ha tinye ihe dị iche iche ha mụtara site n'asọmpi ahụ n'ọrụ, ma sikwazie n'ụzọ dị otu a rụpụtàzuo mpụtara nke ebumnobi e jiri hibe ya bụ asọmpi egwuregwu.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "Na ntụnye nke ya, onyeisi ndị uwe ojii n'ala Nigeria, bụ Maazị Mohammed Abụbakar Adamu kọwàrà ya bụ asọmpi dịka ọpụrụ iche nakwa ọkacha mma kemgbe a malitere ya bụ asọmpi n'ala anyị, ma kwuo na nke ahụ bụ n'ihi ezi njikere na ezi ọrụ gọọmenti steeti Anambra lere ọbịa n'asọmpi ahụ, ya na ezi agbambọ nke òtù ọrụ haziri ya bụ asọmpi; ma gosipụtakwazie olileanya o nwere na nke ahọ 2022 ga-akawanye mma.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "O kelekwazịrị ndị uwe ojii dị iche iche sonyere na ya bụ asọmpi nakwa ọchịchị steeti Anambra lere ọbịa na ya, ma kwuo ya na ọ na-atụ anya na steeti ndị ọzọ ga-ele ọbịa n'asọmpi ahụ n'ọdịnihu ga-elere steeti Anambra anya ma mee nke ọma karịa.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "N'akụkụ nke ya, aka na-achị steeti Anambra, bụ Gọvanọ Willie Obianọ mere ka a mara na ọ bụ ihe iji nye Chineke ekele na asọmpi ahụ, bụ nke weere ọnọdụ otu izuụka, bịàrà n'isi njedobe na-enweghị akụkọ ọjọọ ọbụla a nụrụ n'ime ya site na mpaghara ebe ọbụla.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "Ọ kpọpụtasịrị ọtụtụ urù ya bụ asọmpi wetààrà steeti ahụ site n'ụzọ dị iche iche, ma mee ka a mara na a ga-aga n'ihu iji akụrụngwa egwuregwu ahụ a rụnyesiri n'ebe dị iche iche n'ime steeti ahụ n'ogologo oge egwuregwu ahụ, mee ka egwuregwu na-agawanye n'ihu n'ime steeti ahụ.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "Ka ọ na-ekele isi ọchịchị na ndị omebe iwu steeti ahụ, nakwa ndị ọzọ soro nye aka ịhụ na asọmpi gara nke ọma, Gọvanọ Obianọ kelekwazịrị ụfọdụ ụlọọrụ njem okporoụzọ na steeti ahụ, nke gụnyere ụlọọrụ Chisco, G.U.O, na Ifeanyịchukwu maka ibupụta ụgbọala ha maka ibugharị ndị uwe ojii ahụ; kelee ụlọọrụ na-emepụta osikapa Coscharis nakwa Stine Rice maka ịtụkọta osikapa ma bunye ndị uwe ojii ahụ, iji hụ na onye ọbụla n'ime ha buru ótù akpa osikapa were laa.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "Asọmpi egwuregwu ndị uwe ojii nke ahọ 2020 a kpọrọ \"Anambra 2020\" bụ agba nke iri na abụọ ya, ma bụrụkwa nke were otu izuụka n'ime steeti Anambra.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "Na ya bụ asọmpi, ndị sitere mpaghara isi ala anyị na isi ụlọọrụ uwe ojii gbara ndị nke mbụ site n'irita mkpokọta ihe nrita dị 239 n'ọnụọgụgụ; ndị sitere mpaghara nke abụọ gbara ndị nke abụọ site n'irita ihe nrita dị 198, ebe ndị mpaghara nke iri na otu gbara ndị nke atọ site n'irita mkpokọta ihe nrita dị 119.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "A nọrọ na mmemme ahụ tie ma gbaa ụdị egwu dị iche (bụkwa nke Gọvanọ Obianọ na nwunye ya soro gbaa); sọọ mpi ịdọ ndịdọ eriri n'etiti ndị ọrụ agha mmiri na ndị ọrụ agha elu Nigeria, tinyere ọtụtụ ihe nkiri na obi añụrị dị iche iche weere ọnọdụ n'ebe ahụ ụbọchị ahụ, bụ nke mezịrị ka mmemme ahụ zaa aha a kpọrọ ya.", "author": "Chidi Igwe", "title": "Egwuregwu Ndị Uwe Ojii Nke Ahọ 2020 Abịala Na Njedobe n'Awka", "category": "Egwuregwu"},
{"text": "By Ibe Kelechukwu, Ibadan, Nigeria", "author": "Chidi Igwe", "title": "Naijiria Agbara Aka Ihe Olu", "category": "Egwuregwu"},
{"text": "N'agbanyeghị ohere niile ha nwere, Naijiria gbara aka ihe olu lata dịka egwuregwu ndị na-erubeghị afọ iri na asaa na mba Afrịka bịara n'isi njedebe tata na Tanzania. Naijiria ka ndị Angola jiri ọkpụ abụọ asatara nanị otu were merie dịka mba abụọ a zọrọ ndị nke atọ na Satọdee. N'agbanyeghị mmeri a, Ugo Ọlaedo Naijiria ga-esonye na nke mba ụwa niile na Brazil.", "author": "Chidi Igwe", "title": "Naijiria Agbara Aka Ihe Olu", "category": "Egwuregwu"},
{"text": "Ndị na-ahazi ndị egwu bọọlụ Naijiria ga-enwe isi ọwụwa maka ebe mmiri siri wee baa n'opi ụgbọgụrụ ka goolu ndị Naịjirịa na-enye siri were gbadaa dịka egwuregwu ahụ na-aga n'ihu.", "author": "Chidi Igwe", "title": "Naijiria Agbara Aka Ihe Olu", "category": "Egwuregwu"},
{"text": "Na mbụ, ha jiri otu goolu merie Tanzania na asọmpi enyere goolu iteghete, were penariti merie Angola, ma jisi ike gbata onye laba onye laba dịka ha na Uganda gbara onwe ha otu ọkpụ otu ọkpụ, Guinea meriri ha na penariti; ebe ndị Angola mechiziri akwụkwọ.", "author": "Chidi Igwe", "title": "Naijiria Agbara Aka Ihe Olu", "category": "Egwuregwu"},
{"text": "Otu a ka o siri bịa n'isi njedebe maka otu egwuregwu bọọlụ bụ ndị nwere ọtụtụ ohere mana gbafusie ya, n'agbanyeghị ohere juru eju ha nwere, na akwụkwọ ọbara ọbara ndị Angola nwetara mere ha jiri dị mmadụ iri gbachaa nkeji iri atọ na anọ fọdụrụ, Ugo Ọlaedo emenwughị ihe ọ bụla.", "author": "Chidi Igwe", "title": "Naijiria Agbara Aka Ihe Olu", "category": "Egwuregwu"},
{"text": "Ebe Olatomi Olaniyan, Tijani na Charles Etim gbaliri bọọlụ ha elu oge ha nwetara ohere ịnye goolu, onye kacha nye goolu n'egwuregwu a bụ Osvaldo Capemba jiri isi nye goolu n'oghere mbụ Angola nwetara mana Wisdom Ubani sara goolu ahụ ka nkeji abụọ gasịrị.", "author": "Chidi Igwe", "title": "Naijiria Agbara Aka Ihe Olu", "category": "Egwuregwu"},
{"text": "Ka ha sachara goolu ahụ, ndị Naịjirịa ejighị ohere ha nwetara ọzọ mere ihe n'ime asọmpi ahụ, kama ha nọ na-agbafusị bọọlụ ha.", "author": "Chidi Igwe", "title": "Naijiria Agbara Aka Ihe Olu", "category": "Egwuregwu"},
{"text": "Kama nkea, Andre Sebastio Zito nyere goolu abụọ nke ndị Angola n'ohere ọma ọzọ ha nwere na nkeji nke atọ dịka ọkara nke abụọ bidochara, mana n'agbanyeghị lịkalịka niile ha gbara, Naijiria enweghị ike ime ihe ọ bụla na nkeji ndị ọzọ fọdụrụ.", "author": "Chidi Igwe", "title": "Naijiria Agbara Aka Ihe Olu", "category": "Egwuregwu"},
{"text": "N'ụbọchị ụka, Cameroon jiri ọkpụ ise merie mba Guinea na asọmpi ikpeazụ ha jiri bụrụ ọkaibe n'egwuregwu Afrịka maka ndị na-erubeghị afọ iri na asaa ka ha na mba Guinea gbachara onye ha onye laba onye laba.", "author": "Chidi Igwe", "title": "Naijiria Agbara Aka Ihe Olu", "category": "Egwuregwu"},
{"text": "Obodo anọ ndị a ga-anọchitezi anya Afrịka n'Iko FIFA na Brazil n'afọ a.", "author": "Chidi Igwe", "title": "Naijiria Agbara Aka Ihe Olu", "category": "Egwuregwu"},
{"text": "By Ibe Kelechukwu, Ibadan, Nigeria", "author": "Chidi Igwe", "title": "Ugo Ọlaedo Emerie Otú ha", "category": "Egwuregwu"},
{"text": "Ndị Naịjirịa nọrọ n'amaegwuregwu Chamazi dị na Dar es Salaam ụbọchị Satọdee were bụrụ ndị mbụ n'otú ha na asọmpi ụmụ okorobịa n'erubeghị afọ iri na asaa nke mba Afrịka na-aga n'ihu dịka ha na ndị ọgbọ ha si mba Uganda nyere onwe ha otu ọkpụ otu ọkpụ.", "author": "Chidi Igwe", "title": "Ugo Ọlaedo Emerie Otú ha", "category": "Egwuregwu"},
{"text": "Dịka ha na-eme na mbụ, ndị Naịjirịa nwetara ọtụtụ ohere ma were aka ha gbafusie ha niile n'otu n'otu, site n'aka Akinkunmi Amoo na nkeji nke iri na asaa. Nkeji atọ n'ihu, Wisdom Ubani jiri nwa ntakịrị ihe gbafuo bọọlụ agbara ya site na adọba, a gbaa.", "author": "Chidi Igwe", "title": "Ugo Ọlaedo Emerie Otú ha", "category": "Egwuregwu"},
{"text": "Naijiria kara ịkwụ ụgwọ bọọlụ niile ha gbafusịrị dịka mba ahụ si ọwụwa anyanwụ Afrịka were bịa gosiri ha na ha abịaghị egwu ọnwa mana obi ruru ndị Naịjirịa ala dịka ha gbafuru bọọlụ ahụ.", "author": "Chidi Igwe", "title": "Ugo Ọlaedo Emerie Otú ha", "category": "Egwuregwu"},
{"text": "Oche goolu ndị Uganda, Jack Komakech, chere bọọlụ Fawaz na Ubani ka ọ fọdụrụ nkeji abụọ ka ọkara nke mbụ gwụ. Na nkeji nke iri ise na asatọ, Andrew Kawooya gbara bọọlụ kụrụ n'ọnụ goolu Sunday Stephen site na adọba agbaa.", "author": "Chidi Igwe", "title": "Ugo Ọlaedo Emerie Otú ha", "category": "Egwuregwu"},
{"text": "Ma na nkeji nke iri na asaa, ndị Uganda bụ na-esi ọnwụ imeri asọmpi ahụ nyere goolu site n'aka John Alou bụ onye ewebatara ewebata dịka oji isi manye bọọlụ ahụ n'ọnụ goolu.", "author": "Chidi Igwe", "title": "Ugo Ọlaedo Emerie Otú ha", "category": "Egwuregwu"},
{"text": "Dịka nkeji abụọ gasịrị, Ubani gbafuru ọmarịcha bọọlụ ọzọ o nwetara ebe ọ fọdụrụ nanị oche goolu ka ọ kpaa were nye goolu. Mana na tupu ịgbabie anya, Ibraheem Jabaar jiri anya oji ahụ ụzọ ka egbe hụ bọọlụ ahụ Olakunle Olusegun gbara ya, were gbakpunye ya n'ọnụ goolu dịka oche goolu ndị Uganda na-amachapụta n'ike.", "author": "Chidi Igwe", "title": "Ugo Ọlaedo Emerie Otú ha", "category": "Egwuregwu"},
{"text": "Nkeji ole na ole, shọọtụ Ubani bụ nke Komakech kụpụrụ dịka bọọlụ ahụ bịaziri na ngwụcha.", "author": "Chidi Igwe", "title": "Ugo Ọlaedo Emerie Otú ha", "category": "Egwuregwu"},
{"text": "Mba Angola soro Naijiria bụrụ ndị si ná otu A were pụta dịka ha jiri ọkpụ anọ asatara nanị abụọ were merie mba Tanzania, ndị n'ebu ya bụ iko, ma bụrụkwa ndị jiri nkata kporo goolu iri na abụọ dịka ha emerighị otu asọmpi.", "author": "Chidi Igwe", "title": "Ugo Ọlaedo Emerie Otú ha", "category": "Egwuregwu"},
{"text": "Ụbọchị Wednezdee, Naijiria na ndị nke abụọ na otu B, bụ nke a ga-amata tata n'etiti Cameroon na Senegal ma ọ bụ Guinea na Morocco, ga anwalee maka ndị ga-eru agba nke ikpe azụ.", "author": "Chidi Igwe", "title": "Ugo Ọlaedo Emerie Otú ha", "category": "Egwuregwu"},
{"text": "By Voice of Nigeria, Lagos", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "N’oge gboo, ndị nne na-eji olu ike akpọtụrụ ụmụaka ha kpapụrụ akpapụ gaa igwu egwuregwu n’agbataobi ha maọbụ n’ama egwuregwu.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ọ na-abụ nwantakịrị nụ olu nna maọbụ nne ya, o jiri ọsọ jiri ije laruo ụlọ maka ụtarị.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Oge ahụ ka ụmụaka mara etu e si enwe aṅụrị na etu e si egwu egwuregwu.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Oge ahụ, ndị mmadụ anaghị achịrị obi ha n’aka maka onye agbataobi ha, kama nwa bụ nwa ọha, nwantakịrị ọbụla nwereike ịga n’ụlọ onye agbataobi ya ọbụla soro ụmụaka ibe ya gwurutu egwu.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Egwuregwu mere nkari, tupe e mee nke a, mee nke ọzọ, chi a na-achọ iji, ụfọdụ oge, ụmụaka anaghị echetazị na ha eribeghi nri.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ọ dịzị ka ụfọdụ egwuregwu ahụ alachala maka na o nweghizi onye nwere ohere ha ugbua, nakwa egwu abịala ọtụtụ mmadụ, e nweghizi ntụkwasi obi ebe agbataobi nọ.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Mana, ọ dị mma ka anyị laghachiazụ cheta ihe ụmụaka ji egwuegwu n’oge  gboo.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Egwuregwu ụmụaka n’egwu mgbe gboo gụnyere:", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "1. Ịwụ ụdọ", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ụmụaka na-awụ ụdọ ihe dị egwu. A na-eji ya eme nwale ọ ga-emeri ibe ya ọkachasị ụmụnwaanyị. Otu onye jide n’otu isi, onye ọzọ ejide n’isi nke ọzọ, ndị mmadụ e si n’ihu mana azụ na-abanye.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ọ naghị adị mfe isi n’azụ banye mana ebe ahụ ka ọ na-aka mma maka ụfọdụ oge, iwu na-abụ na ị ga-esiriri n’azụ febanye, ị melighi ya, ị pụọ.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Image copyright Getty Images Nkenke aha onyonyo Ịwụ ụdọ bụkwazi otu ụzọ ndị mmadụ si emegharị ahụ iji taa ahụ ma gbasie ike ugbua", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "2. Ịkpọ ọga", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ụmụnwaanyị kwenu! Ebe a ka ụmụaka ụmụnwaanyị na-egosi onwe ha nke ọma.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ụfọdụ ụmụnwaanyị ga-akpọgide ọga kpọgide ọga, ha agaghịdị anụ oge nne ha kpọrọ ha ruo mgbe o jiri ụtarị bịa. Ịkpọ ọga ọkụ ọkụ bụ nụ egwu e ji, i juo oyii, a gafee gị ozugbo.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "A na-akpọ ọga, a na-akpụ aka n’akwa ha, oge ụfọdụ na-egosi ụdị ịba ha yi ma ndị na-eyighi ịba cha cha. Ụfọọ̄ụ ụmụnwoke kpọkwara ọga n’onwe ha mana ọ bụ ọkacha ụmụnwaanyị bụ ndị kpọrọ ọga nke ọma.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "3. Ife Kaịt(Kite)", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "“I fere kaị mgbe i pere mpe?” N’ọlụ onye egwu Zoro. Ife kaịt adịghị mfe cha cha maka ọtụtụ ndị amụtaghị ya rue taa. Ị ga-eji aka gị rụọ ya ma zuru eriri akwa nne gị jiri fee kaịa mana ekwela ka o jide gị.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ife kaịt tara obere akpụ mana ndị mụtara ya na-efepụ ya, ụdị ọṅụ na mkpu a na-eti ma ị na-afụ ya n’igwe.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Mmadụ niile a na-agwa gị etu ị ga-esi mee ya ka ghara ịda mana ihe ọbụla gbagoro elu ga-agbadatarịrị ala.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Image copyright Getty Images Nkenke aha onyonyo Ụdị obi aṅụrị e ji efe kaịt dị egwu", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "4. Ịtụ swelụ", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ọ bụ nke otu ụkwụ, ka ọ bụ nke ụkwụ abụọ na-akacha gị mma ịtụ? Ọ bụ nke a na-aka anọ kaọbụ ise kaọbụ isii. Swelụ bụ o zuru Igbo ọnụ, onye elu na onye ala, nwoke na nwaanyị tụrụ swelu.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ọ nyere aka ịzụ ụmụaka mee ka ha sie ike ma n’ụkwụ ma n’ume maka na ọ dịghị mfe iji otu ụkwụ gazuo swelu laghachite azụ.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "O nwekwara ndị a na-akpa akpa, ọ ga-abụ ị tụọ okwe gị, i jiri ụkwụ na-akpa ya ruo mgbe o ruru ebe ọ ga ejedebe.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "5. ‘Oliọma Danger’", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ma rue ugbua, ebe ọbụla i kwuru olioma ‘danger’ ọtụtụ mmadụ ga-aza gị soro gị gụwa egwu ahụ etu e si agụ ya.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "I chetakwara etu e si eme ya, a na-agụ egwu ahụ, a na-atụli mmadụ elu mmadụ abụọ ndị ọzọ nọ n’azụ a na-awọta onye ahụ jide ya n’aka ka ọ ghara ịda n’ala. A na-eme nke a, a na-agụ:", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "By Chidimma Nwogu", "author": "Chidi Igwe", "title": "Otuegwu Tottenham jiri otu okpụ goolu merie Everton", "category": "Egwuregwu"},
{"text": "“Oliọma danger,", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "oliọma le, Olioma chus baby", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "chus baby lee my mother le", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Onye nchekwa-azụ otuegwu Everton bụ Micheal Keane nyeere ndi otuegwu Tottenham aka site n’inye ihe akpọrọ ‘own goal’ n’olu bekee.", "author": "Chidi Igwe", "title": "Otuegwu Tottenham jiri otu okpụ goolu merie Everton", "category": "Egwuregwu"},
{"text": " Mmerie a Tottenham meriri Everton ebulitela ogo ha ugbu a ibụ ndi asatọ n’ogo tebụl site n’inwe akara iri anọ na asatọ (8th on the table with 48 points, ebe Everton na-agba ndi iri n’otu site n’inwe akara iri anọ na anọ (11th on 44 points).", "author": "Chidi Igwe", "title": "Otuegwu Tottenham jiri otu okpụ goolu merie Everton", "category": "Egwuregwu"},
{"text": "ole nkenkere sike uuh!", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ewu na ọkụkọ sike, onye ọcha na-ese foto, onye Igbo na-eme ngala…” Ngwa gụchazie ya.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "6. Tinkọm tịnkọm", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Tottenham ga ezute otuegwu Bournemouth n’ụbọchi Tọzdee, ebe Everton ga ezute  Southampton na Goodison Park n’otu mgbede ahụ. ", "author": "Chidi Igwe", "title": "Otuegwu Tottenham jiri otu okpụ goolu merie Everton", "category": "Egwuregwu"},
{"text": "“Tịnkọm tịnkọm, tịnkọm tịnkọm, tịkalika alịka, dalin nke m o, dalin nke m ooo” I nwereike imezuo nke a.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "7. Ịnya bọres", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ebe a ka a na-ama ụmụnwoke nwere akọnauche gbasara ịrụ igwe. Bọres bụ ihe ụmụnwoke ji osisi arụ tinye ya ụkpụrụ ọ ji abụ a kwa ya, ọ gbapụ ọsọ.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "8. Kpukpukpu ogene", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "“Kpukpukpu ogene, ooo gene o genene, onye na-achọ ogene…”", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Egwu a bụ egwu e ji achọ mmadụ maọbụ ụmụaka kwụrụcha ọtọ cherita onwe ihu na-akụkọrịta aka, otu onye a na-aga n’okpuru ha. Ha na-agụ egwu ahụ na-apakọrịta aka.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "9. Ịgba bọọlụ jiri osisi mee ọnụ goolu", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ụmụnwoke mere nke a nke ọma maka na ọ bụ ha na-agbakarị bọọlụ mana ụmụnwaanyị mekwara ya. Ịgba bọọlụ na-amasịkwa ụfọdụ ụmụnwaanyị n’ezie.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "10. Ịwọ akwa na ịzụ okwe", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ụmụnwaanyị na-awọkarị akwa ebe ụmụnwoke na-azụ oke.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "E nwere ihe a na-akpọ mkpụrụ a na-ahọkọta e ji awọ ya, a wụsaa mkpụrụ akwa ahụ asatọ n’ala e jiri otu na-atụli elu ma ghọta ya.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ị tulie otu, oge ọ nọ n’elu, ị tụtụta otu ọzọ, ọ dị abụọ, ị wụsa ya n’akụkụ, i mechaa otu otu, ị malite chịrịwa ya abụọ abụọ na atọ atọ rue mgbe ị ga-achịrịcha ha niile n’otu oge.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "N’aka nke ọzọ, ịzụ okwe bụ nke a ka na-eme ruo taa.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ọtụtụ ezinaụlọ nwere okwe ahụ n’ụlọ ha iji cheta oge gboo nakwa iji zuo ike. Okwe bụkwa ihe ụmụaka nakwa ndị okenye maka na ụbụrụ ka e ji eme ya.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ndị enweghi okwe na-ese ya n’ala were mkpụrụ okwe iri abụọ na anọ e ji azụ ya.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Egwuregwu ndị na ndị ọzọ anyị edepụtaghị bụ ihe ụmụaka Igbo ji enwe aṅụrị oge gboo.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Mana ugbua, teknụzụ abịala gbanwee etu ụmụaka si enweta onwe ha.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ihe ụmụaka jizi egwu egwu taa gụnyere:", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "1. Ihe onyonyo: Ụmụaka na-atọzi n’ihu onyonyo ekiri onyonyo dị icheiche", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "2. Egwuregwu onyonyo(video games): Nke a bụkwa nke na-ewu. O nweghi ụdịrị egwuregwu na-adịghịzi n’ụdị a dịka egwuregu bọọlụ na ndị ọzọ", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "3. Ihe ndị e ji egwuegwu(Toys): E nwekwaziri ihe ndị n’ụdị dị icheiche na-eme ụmụaka obi aṅụrị.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Eziokwu bụ na etu e siri mee ya n’oge gboo dị mma, etu e si emekwa taa amaka.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Ọ dịkwa mma ma ọ bụrụ na nne na nna ga-akụziri ụmụ ha nke gboo tinyere nke ọgbara ọhụrụ taa n’ihi na nke ndị gboo na-eme ka ụmụaka nwee ezi mmekọrịta n’etiti onwe ha iji mara etu ha si eme omume", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "na ihe na-adị nwanne ha mma karịa ịkpa icheiche.", "author": "Chidi Igwe", "title": "Lee ụfọdụ egwuregwu ụmụaka gwuru mgbe ezi bụụrụ n’okpuru osisi-ụkwa", "category": "Egwuregwu"},
{"text": "Izunna Okafor, Awka, Nigeria", "author": "Chidi Igwe", "title": "Anyị Agaghị Ekwe Ka Onye Ọbụla Gwou Ojoro -- APGA", "category": "Naijiria"},
{"text": "Ndi otu pati APGA ekwuona na ha agaghị ekwelata ka onye ọbụla ma ọ bụ otu pati ọbụla gwuo ojoro na nhọpụta ahụ na-abịa n'ihu na steeti Anambra, bụ nke a ga-ewere ọnọdụ n'abalị iri na asatọ nke ọnwa Nọvemba.", "author": "Chidi Igwe", "title": "Anyị Agaghị Ekwe Ka Onye Ọbụla Gwou Ojoro -- APGA", "category": "Naijiria"},
{"text": "Ndi otu pati APGA ekwuona na ha agaghị ekwelata ka onye ọbụla ma ọ bụ otu pati ọbụla gwuo ojoro na nhọpụta ahụ na-abịa n'ihu na steeti Anambra, bụ nke a ga-ewere ọnọdụ n'abalị iri na asatọ nke ọnwa Nọvemba.", "author": "Chidi Igwe", "title": "Anyị Agaghị Ekwe Ka Onye Ọbụla Gwou Ojoro -- APGA", "category": "Naijiria"},
{"text": "Onye isi otu pati ahụ n'ala anyị n'oge mbụ, ma bụrụkwa onye isi otu ịchụ nta nkwado maka ịhọpụtagharị gọvanọ Willie Obianọ nke ugboro abụọ, bụ Maazị Victor Umeh mere ka a mara nke a na nzukọ ha na ndị isi otu pati ahụ mere n'Awka.", "author": "Chidi Igwe", "title": "Anyị Agaghị Ekwe Ka Onye Ọbụla Gwou Ojoro -- APGA", "category": "Naijiria"},
{"text": "O kwuru na ha ga-etinyesi atụmatụ  na amụma pụrụ iche n'ọrụ iji hụ na izuzu ọtụtụ ndị na pati ụfọdụ na-ezu iji wee gwuo ojoro na ya bụ nhọoụta, agaghị amịta mkpụrụ.", "author": "Chidi Igwe", "title": "Anyị Agaghị Ekwe Ka Onye Ọbụla Gwou Ojoro -- APGA", "category": "Naijiria"},
{"text": "Ndị Uefa ahọpụtala ndị ga-asọkọta mpi egwuri-egwu bọọlụ n’ọnwa Ọgọst.", "author": "Chidi Igwe", "title": "Ka ọga esi aga bụ asompi Uefa n’Ọgọst", "category": "Egwuregwu"},
{"text": "Iji mara ndị ga-ebuli Iko Champions League mgbe a ga-agbacha ya n’ọnwa na-abịa?", "author": "Chidi Igwe", "title": "Ka ọga esi aga bụ asompi Uefa n’Ọgọst", "category": "Egwuregwu"},
{"text": "Site n’ihe Uefa họpụtara n’oge na-adịghị anya, otu egwu bọọlụ ndi fọrọ ga-asọkọta mpi ha mgbe egwuriegwu bọolụ ga-alaghachi Yurop n’ọnwa Ọgọst.", "author": "Chidi Igwe", "title": "Ka ọga esi aga bụ asompi Uefa n’Ọgọst", "category": "Egwuregwu"},
{"text": "Izunna Okafor, Awka, Nigeria", "author": "Chidi Igwe", "title": "Ndị Anambra Bi n'Enugu Ekwena Nkwa Ịkwado Obiano Nke Ugboro Abụọ", "category": "Naijiria"},
{"text": "Otu jikọtara ndị Anambra bi na steeti Enugu ekwunwona nkwado ha nye ọchịchị gọvanọ Willie Obianọ maka ịchị nke ugboro abụọ. Ndị otu a kwuputara nke a mgbeṅosote aka na-achị steetiṅAnambra bụ Dọkịnta Nkem Okeke nabatara ndị isi otu ahụ a maara dịka 'Anambra State Peoples' Assembly' (ASPA), ngalaba nke Enugu, n'aha Gọvanọ Obianọ.", "author": "Chidi Igwe", "title": "Ndị Anambra Bi n'Enugu Ekwena Nkwa Ịkwado Obiano Nke Ugboro Abụọ", "category": "Naijiria"},
{"text": "Otu jikọtara ndị Anambra bi na steeti Enugu ekwunwona nkwado ha nye ọchịchị gọvanọ Willie Obianọ maka ịchị nke ugboro abụọ.", "author": "Chidi Igwe", "title": "Ndị Anambra Bi n'Enugu Ekwena Nkwa Ịkwado Obiano Nke Ugboro Abụọ", "category": "Naijiria"},
{"text": "Ndị otu a kwuputara nke a mgbeṅosote aka na-achị steetiṅAnambra bụ Dọkịnta Nkem Okeke nabatara ndị isi otu ahụ a maara dịka 'Anambra State Peoples' Assembly' (ASPA), ngalaba nke Enugu, n'aha Gọvanọ Obianọ.", "author": "Chidi Igwe", "title": "Ndị Anambra Bi n'Enugu Ekwena Nkwa Ịkwado Obiano Nke Ugboro Abụọ", "category": "Naijiria"},
{"text": "Ka ọ na-anabata ndị ahụ  n'obi gọọmenti dị n'Awka, Dọkịnta Okeke kwuru hoohaa na iwepụta gọvanọ site na mpaghara na mpaghara na steeti ahụ so n'otuṅụzọ e si akwalite ezi ọchịchị na udo tọrọ atọ.", "author": "Chidi Igwe", "title": "Ndị Anambra Bi n'Enugu Ekwena Nkwa Ịkwado Obiano Nke Ugboro Abụọ", "category": "Naijiria"},
{"text": "A kọwaala nkwàdó agụmakwụkwọ dịka otu n'ime nkwàdo kachasị nkwàdó mmadụ pụrụ inye mmadụ ibe ya, ọkachasị onye ntorobịa maọbụ nwatakịrị, n'ihi ọtụtụ uru dị iche iche dị na nke ahụ.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "Onye ahụ nọchitere anya ọgbọ nta nkwado Anambra etiti n'ụlọ omeiwu steeti Anambra, bụ Sinetọ Victor Umeh bụ ya kwupụtara nke a na mmemme ọ chịkọbara iji kesàára ndị nọ n'okpuru nkwàdo agụmakwụkwọ n'efu ọ na-enye ego nkwàdo.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "Mmemme nkesà ego nkwàdó agụmakwụkwọ ahụ a maara dịka 'Victor Umeh Education Foundation (VUMEF) bụ nke weere ọnọdụ na be nwa amadi ahụ, ma bụrụkwa nke o sitere na ya kesàára ha ego ruru nde naịra iri.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "Ya bụ mmemme bụ nke ọ na-eme kwà ahọ ọbụla kemgbe ahọ iri na anọ gara aga, ma bụrụkwa nke o sitere na ya wee nye ụmụakwụkwọ mahadum karịrị iri iteghete n'ọnụọgụgụ ego ruru otu narị puku naịra n'otu n'otu maka ịkwàdò agụmakwụkwọ nke ahọ 2020/2021.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "N'okwu ya oge ọ na-enye ndị ahụ ego nkwàdo ahụ, Sinetọ Umeh kwupụtara obi ụtọ ya banyere mkpụrụ dị iche iche atụmatụ nkwàdo agụmakwụkwọ ahụ mịpụtagoro nà ndị dị iche iche e sigoro na ya zụpụta kemgbe e jiri malite ya, ma kelee Chineke maka ịkwàdò ya bụ atụmatụ.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "Ọ gbara akaebe na ohere agụmakwụkwọ ahụ azụpụtala ọtụtụ ndị na-eme nke ọma na ngalaba dị iche iche ugbua, ma kwe nkwa ịga n'ihi na-akwàdo ya bụ atụmatụ; ọbụladị dịka ọ kpọkuru ụmụakwụkwọ ahụ na-erite uru na ya bụ atụmatụ ka ha dị uchu n'agụmakụkwọ ha ma na-emewanye nke ọma, n'ihi na ọ na-abụrụ ha ihe agbamume oge ọbụla ọ hụrụ ha ka ha na-eme nke ọma n'agụmakwụkwọ ha maọbụ n'ihe ha na-eme oge ha gụchara akwụkwọ.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "Na mbụ n'okwuchukwu ya na n'ịka ụka e jiri malite mmemme ahụ, Bishọọpụ ụka Katọliiki na Dayọsiisi Ekwulọbịa, bụ Bishọọpụ Peter Okparaeke kọwara Sinetọ Umeh dịka nwoke obiọma Chineke ji akwara ngwaọrụ n'ụzọ dị iche iche n'ịgbanwe ọnọdụ obibindụ na ọnọdụ akụnụba ụmụ mmadụ ụwa na-atụ n'ọnụ.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "Ọ kpọkuru ndị dị iche iche ọnọdụ dịịrị mma ka ha ñomie Sinetọ Umeh site n'icheta ndị ụwa na-atụ n'ọnụ bigasị na gburugburu ha, ma kpekwazie ekpere ka Chineke gọzie Sinetọ Umeh ma kwụghachi ya mmaji kwuru mmaji maka ezi ọrụ dị iche iche ọ rụgoro na ndụ ụmụ mmadụ.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "N'okwu ya n'ebe ahụ, otu onye n'ime ọtụtụ ndị ritere uru n'atụmatụ agụmakwụkwọ ahụ, bụ Dọkịta Juliana Umeh nọkwara n'ebe ahụ wee kwupụta ma kelee Chineke na Sinetọ Umeh maka nzèré 'Distinction' n'ule 'Internal Medicine and Surgery' nke ngalaba agụmakwụkwọ ahụike na Mahadum Port Harcourt, bụkwa nke mere ya onye mbụ nwetagoro nzere ahụ na ya bụ mahadum.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "Nwaada Umeh, bụ nwaafọ Etti, Nanka, dị n'okpuru ọchịchị ime obodo 'Orumba North' nke steeti ahụ kọrọ akụkọ ụwa ya etu ọ kaara isi chịkọta ma kwụsị agụmakwụkwọ ya oge nna ya nwụrụ n'abalị iri na asaa nke ọnwa Nọvemba ahọ 2017, tupu Sinetọ Umeh wee gbataziere ya ọsọ enyemaka wee zụgide ya n'agụmakwụkwọ wee ruo ugbua ọ gụchara akwụkwọ ma nwetekwa nzere dịka onye kachara mee nke ọma na ngalaba ọmụmụihe ahụike na mahadum ahụ.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "O nyekwàzịrị ndị ahụ na-agụ akwụkwọ e kesààrà ego nkwàdo ahụ ụbọchị ahụ ndọmọdụ ka ha gbado anya nke ọma n'agụmakwụkwọ ha ma gbalịsikwa ike mee nke ọma, ka ha wee jiri nzere kacha mma wee pụta.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "Ọtụtụ ndị ọzọ ritekwara uru n'atụmatụ nkwado ahụ kelekwazịrị Sinetọ Umeh, kwe nkwa ịdịwanye uchu n'agụmakwụkwọ ha, ma kpekwaziere Chineke ka ọ gaa n'ihu ịgọzi na ibuli Sinetọ Umeh elu.", "author": "Izunna Okafor", "title": "Agụmakwụkwọ: Sinetọ Umeh Ekesàrála Ụmụakwụkwọ Nde Naịra Iri", "category": "Ndọrọndọrọ Ọchịchị"},
{"text": "Ọ na-adị mma a magide àtụ, e jerup ejerou, ka ọ ga-abụ àtụ akọwachaghị, anya ahụchaa.", "author": "Izunna Okafor", "title": "Ọdụ Ụgbọelu Anambra: Otu Ndị Ọrụ Ikpe Na Ndị Na-Emepụta Ọgwụ Etoola Obianọ", "category": "Ndọrọndọrọ Ọchịchị"},
{"text": "Ka ọ dị taa, ndị òtù ahụ jikọtara ndị ọrụ ikpe n'ala Nigeria a maara dịka 'Nigeria Bar Association' (NBA), na ndị otu nke jikọtara ndị na-emepụta ọgwụ na Nigeria, bụ 'Pharmaceutical Society of Nigeria' (PSN) etòóla aka na-achị steeti Anambra, bụ Gọvanọ Willie Obianọ maka agadaga ọrụ dị ukwu ọ rụrụ n'ọdụ ụgbọelu mba ụwa Anambra ahụ a maara dịka 'Anambra International Cargo and Passenger Airport'.", "author": "Izunna Okafor", "title": "Ọdụ Ụgbọelu Anambra: Otu Ndị Ọrụ Ikpe Na Ndị Na-Emepụta Ọgwụ Etoola Obianọ", "category": "Ndọrọndọrọ Ọchịchị"},
{"text": "Ndị òtù a kwupụtara otuto a oge ha gara njem nleta n'ebe ahụ a rụrụ ya bụ ọdụ ụgbọelu mba ụwa, dị n'Ụmụeri, n'okpuru ọchịchị ime obodo 'Anambra East', bụkwa ebe ha nọrọ wee kọwaa ya bụ ọdụ ụgbọelu dịka ọpụrụiche na ejiamaatụ, n'ilekwàsị anya n'ụdịdị ya nakwa akụrụngwa e jiri rụọ ya.", "author": "Izunna Okafor", "title": "Ọdụ Ụgbọelu Anambra: Otu Ndị Ọrụ Ikpe Na Ndị Na-Emepụta Ọgwụ Etoola Obianọ", "category": "Ndọrọndọrọ Ọchịchị"},
{"text": "Ya bụ njem nleta, bụkwa nke Gọvanọ Obianọ; Kọmishọna na-ahụ maka ọrụ na steeti Anambra, bụ Maazị Marcel Ifejiofor; onye ahụ otu ndọrọndọrọ ọchịchị 'All Progressive Grand Alliance (APGA)' weputere maka iji aha ya zọọ ọkwa gọvanọ steeti ahụ, bụ Ọkammụta Chukwuma Soludo; ndị eze ọdịnala, ndịisi ụka, na ụfọdụ ndị ọzọ e ji okwu ha agba ìzù na steeti ahụ sonyèrè na ya.", "author": "Izunna Okafor", "title": "Ọdụ Ụgbọelu Anambra: Otu Ndị Ọrụ Ikpe Na Ndị Na-Emepụta Ọgwụ Etoola Obianọ", "category": "Ndọrọndọrọ Ọchịchị"},
{"text": "N'okwu ha n'ebe ahụ, onyeisioche òtù NBA, bụ Ọkaiwu Kingsley Akuka, na ògbò ya nke PSN ngalaba steeti Anambra, bụ Maazị Josephat Obasi gosipụtara ịtụnanya ha banyere ihe ha hụrụ n'ebe ahụ, ma kwupụta afọ ojuju ha banyere ya bụ agadaga ọrụ, bụ nke ha gbara akaebe na ọ bụ nke mbụ na mbụ a na-ahụta ụdị ihe dị etu ahụ na steeti ahụ.", "author": "Izunna Okafor", "title": "Ọdụ Ụgbọelu Anambra: Otu Ndị Ọrụ Ikpe Na Ndị Na-Emepụta Ọgwụ Etoola Obianọ", "category": "Ndọrọndọrọ Ọchịchị"},
{"text": "Ha mere ka a mara na ọdụ ụgbọelu ahụ ga-adọta ọnọdụ mmepe bụ ịgbà, kwàlite ọnọdụ azụmahịa na ọnọdụ akụnụba na mpaghara ebe ahụ, na steeti Anambra nà ná mpaghara ndịda-ọwụwa anyanwụ Nigeria ma a rụchaa ya. Ha kpekwazịrị ka Chineke gbàá ya bụ Gọvanọ ume maka ezi ọrụ ọ rụrụ na steeti ahụ kemgbe ahọ asaa gara aga, ma nyekwara ya aka ịchịkọta ọchịchị ya nke ọma.", "author": "Izunna Okafor", "title": "Ọdụ Ụgbọelu Anambra: Otu Ndị Ọrụ Ikpe Na Ndị Na-Emepụta Ọgwụ Etoola Obianọ", "category": "Ndọrọndọrọ Ọchịchị"},
{"text": "Na mbụ n'okwu ya n'ebe ahụ Gọvanọ Obianọ kọwaara ndị òtù ahụ ihe dị iche iche ha kwesiri ịma banyere ya bụ ọdụ ụgbọelu, ma mee ka a mara na nke kacha nke bụ na ọdụ ọgbọelu ahụ emeela ka Anambra soro na steeti olenaole nwere ọdụ ụgbọelu n'ala Nigeria, ma nwekwa ike ile ọbịa ugbua nye  nnukwu ọgbakọ mba ụwa dị iche iche ugbua, ọkachasị n'ihi ọdụ ụgbọelu mba ụwa ahụ na nnukwu ụlọ ezumezu mba ụwa ahụ ọchịchị ya na-arụ n'Awka bụ isi obodo steeti ahụ, bụkwa nke a ga-achịkọta ọrụ na ya n'oge adịghị anya.", "author": "Izunna Okafor", "title": "Ọdụ Ụgbọelu Anambra: Otu Ndị Ọrụ Ikpe Na Ndị Na-Emepụta Ọgwụ Etoola Obianọ", "category": "Ndọrọndọrọ Ọchịchị"},
{"text": "Dịka ọ na-ekwe nkwa na ọ ga-arụcha ọrụ niile o ji n'aka na steeti ahụ ma mezupụtachaa nkwà niile o kwere Ndị Anambra tupu oge ọchịchị ya abịa n'isi njedobe n'ahọ na-abịa abịa; ya bụ gọvanọ kèlèkwazịrị ndị òtù abụọ ahụ maka ezi ọrụ dị iche iche ha na-arụ n'obodo, ma dụọ ha ọdụ ka ha jisie ike n'ọrụ, ọbụladị dịkaọ kpọkuru ndị ahụ na-emepụta ọgwụ ka ha gbasie mbọ ike ịmàchi, imemilà na ibu agha megide ọgwụ adịgboloja.", "author": "Izunna Okafor", "title": "Ọdụ Ụgbọelu Anambra: Otu Ndị Ọrụ Ikpe Na Ndị Na-Emepụta Ọgwụ Etoola Obianọ", "category": "Ndọrọndọrọ Ọchịchị"},
{"text": "N'okwu nke ya oge ọ na-edugharị ndị ahụ n'ebe ahụ Komishọna na-ahụ maka ọrụ, bụ Marcel Ifejiofor kọwara na ọdụ ụgbọelu ahụ nwèrè mpaghara 'runway' ogologo ya ruru kilomita 3.7, ụlọelu tawà (tower) nwere òkpùkpù iri na otu, eprọn (apron) ogologo ya ruru narị atọ, tinyere akụrụngwa ndị ọzọ mere ya ka ọ bụrụ ọkachamma na ejiamaatụ n'ala Nigeria na mba ọwụwa anyanwụ Afrịka.", "author": "Izunna Okafor", "title": "Ọdụ Ụgbọelu Anambra: Otu Ndị Ọrụ Ikpe Na Ndị Na-Emepụta Ọgwụ Etoola Obianọ", "category": "Ndọrọndọrọ Ọchịchị"},
{"text": "O nyekwazịrị nkọwa banyere ogoogo e ji arụ ọrụ ahụ na ebe ọrụ nọ na ya ugbua, ma kọwaa ná nchịkọta nà ọrụ ọdụ ụgbọelu ahụ agafeela pasentị iri iteghete ugbua, kwupụtakwazie olileanya ya na a ga-arụcha ya n'oge adịghị anya.", "author": "Izunna Okafor", "title": "Ọdụ Ụgbọelu Anambra: Otu Ndị Ọrụ Ikpe Na Ndị Na-Emepụta Ọgwụ Etoola Obianọ", "category": "Ndọrọndọrọ Ọchịchị"},
{"text": "Onye na-elekwata otu egwuregwu bọọlụ ụkwụ Golden Eaglets nke ala Naịjiria, bụ Emmanuel Amunike, ekwuputego njikere ọ dị maka ịhazigharị otu ahụ. Amunike kwuru n’e kwesirị ihazigharị otu Golden Eaglets tupu a malite asọmụmpi egwuregwu bọọlụ FIFA maka ndị na-erubeghị afọ 17, nke a na-akwado inwe na mba Chile.", "author": "Chidi Igwe", "title": "Emmanuel Anunike ga-ahazigharị otu egwuregwu bọọlụ Golden Eaglets", "category": "Egwuregwu"},
{"text": "Ndị Golden Eaglets gbara onye nke anọ n’asọmụmpi bọọlụ ụkwụ African U-17 nke e mere na mba Nije. Mgbe ọ na-agwa ndị nta akụkọ okwu maka asọmụmpi ahụ, Amunike kwuru n’ọ bụ ihe dị oke mkpa na a hazigharịrị Golden Eaglets, ma ọ bụrụ na ha ga-achịta aja n’asọmụmpi mba ụwa na Chile. Amunike kwuru n’ọ bụrụ na a hazigharịa Golden Eaglets, yanwa nwere olile anya na ha ga-eme ọfụma na Chile.", "author": "Chidi Igwe", "title": "Emmanuel Anunike ga-ahazigharị otu egwuregwu bọọlụ Golden Eaglets", "category": "Egwuregwu"},
{"text": "Onye ala Naịjirịa ụwa jiri egwu bọọlụ ụkwụ mara, bụ Daniel Amokachi, enwetego ọrụ dịka onye ọzụzụ otu egwuregwu bọọlụ a kpọrọ JS Hercules nke mba Finland. Amokachi kwesịrị ịmalite ọrụ dịka onye isi otu bọọlụ ahụ na-atụfughị oge.", "author": "Chidi Igwe", "title": "Daniel Amokachi enwetego ọrụ dịka onye ọzụzụ JS Hercules nke Finland", "category": "Egwuregwu"},
{"text": "Amokachi, onye gbabuuru Super Eagles bọọlụ, mecha bụrụkwa onye ọzụzụ ndị Super Eagles, ga-ewere okwa site n'aka Pekka Haaranen, onye ọzụzụ JS Hercules ruo ugbu a.", "author": "Chidi Igwe", "title": "Daniel Amokachi enwetego ọrụ dịka onye ọzụzụ JS Hercules nke Finland", "category": "Egwuregwu"},
{"text": "Amokachi bụ osote onye ọzụzụ otu Super Eagles, Stehpen Keshi, mgbe ha butere iko mba Afrịka n'afọ 2013. Amokachi hapụrụ ọkwa ya dịka onye ọzụzụ Super Eagles n'afọ gara aga.", "author": "Chidi Igwe", "title": "Daniel Amokachi enwetego ọrụ dịka onye ọzụzụ JS Hercules nke Finland", "category": "Egwuregwu"},
{"text": "Nwa afọ ala Naịjirịa ahụ gbara afọ 43 kụtara bọọlụ ọnụ ya na mba dị iche iche, yana otu egwuregwu bọọlụ dịkwa iche iche. Amokachi agbago bọọlụ na mba Tọki, Briten, na Beljọm. Amokachi agbagooro otu bọọlụ ndị ụwa ma ama dịka Everton, yana Besiktas.", "author": "Chidi Igwe", "title": "Daniel Amokachi enwetego ọrụ dịka onye ọzụzụ JS Hercules nke Finland", "category": "Egwuregwu"},
{"text": "Cisse bụ Kaptin ndị otu bọọlụ mba Senegal mgbe otu ahụ mere ọfụma n’asọmụpi iko mba ụwa nke e mere n’afọ 2002.", "author": "Chidi Igwe", "title": "Mba Senegal ahọpụtago Aliou Cisse dịka onye nlekwata otu egwuregwu bọọlụ nke mba ahụ", "category": "Egwuregwu"},
{"text": "Cisse, onye nke dị afọ 38 ugbu a, ga-ewere ọkwa site n’aka nwoke onye mba Frans, Alain Giresse,", "author": "Chidi Igwe", "title": "Mba Senegal ahọpụtago Aliou Cisse dịka onye nlekwata otu egwuregwu bọọlụ nke mba ahụ", "category": "Egwuregwu"},
{"text": "onye oge ya bịara n’isi njedebe n’ọnwa Jenụwarị, mgbe mba Senegal na-achịtaghị aja ọ bụna n’asọmụmpi iko mba Afrịka nke a zọrọ na mba Ikwetọrial Gini.", "author": "Chidi Igwe", "title": "Mba Senegal ahọpụtago Aliou Cisse dịka onye nlekwata otu egwuregwu bọọlụ nke mba ahụ", "category": "Egwuregwu"},
{"text": "Na ndụ ya dịka onye ji egwuregwu bọọlụ eri nni, Cisse gbaara ndị otu Paris St Germain. O mechara kụọrọ ndị Montpellier nke e nwere na mba Frans, tupu ọ gawazie mba Briten. Ebe ahụ ka ọ gbaara ndị Birmingham City, yana ndị Portmouth.", "author": "Chidi Igwe", "title": "Mba Senegal ahọpụtago Aliou Cisse dịka onye nlekwata otu egwuregwu bọọlụ nke mba ahụ", "category": "Egwuregwu"},
{"text": "Izunna Okafor, Awka", "author": "Chidi Igwe", "title": "Òtù Emeka Ọffọr Ebunyela Ụlọ Ahụ Ike Mahadum COOU Ngwaọrụ n'Efù", "category": "Ahụ Ike"},
{"text": "Igbo sị na ọ bụ nke onye mere n'uje ka e ji ekwupùru ya n'ụla. Ka ọ dị taa, òtù ọrụ obi ebere a mààrà dịka 'Sir Emeka Ọffọr Foundation' ebunyela ụlọ ahụ ike mahadum 'Chukwuemeka Ọdụmegwu Ojukwu' imirikiti akụrụngwa na ngwaọrụ ahụ ike gburu nde kwùru nde Naịra n'efù, iji kwàlite ọrụ ya bụ ụlọ ahụ ike.", "author": "Chidi Igwe", "title": "Òtù Emeka Ọffọr Ebunyela Ụlọ Ahụ Ike Mahadum COOU Ngwaọrụ n'Efù", "category": "Ahụ Ike"},
{"text": "Mmemme inyefe ngwa ọrụ ahụ ike ahụ n'aka ya bụ ụlọ ahụ ike mahadum bụ nke weere ọnọdụ n'ogige isi ụlọọrụ ahụ dị n'Amakụ, Awka.", "author": "Chidi Igwe", "title": "Òtù Emeka Ọffọr Ebunyela Ụlọ Ahụ Ike Mahadum COOU Ngwaọrụ n'Efù", "category": "Ahụ Ike"},
{"text": "N'okwu ya oge ọ na-enyefe nke ahụ n'aka ya bụ ụlọ ahụ ike, onyeisi ndị ọrụ n'òtù 'Sir Emeka Ọffọr Foundation' bụ Maazị Chris Ezike kwùrù na nke ahụ bụ iji mezùpụta nkwà onyeisi òtù ahụ, bụ Maazị Emeka Ọffọr kwèrè ya bụ ụlọ ahụ ike n'oge gara aga.", "author": "Chidi Igwe", "title": "Òtù Emeka Ọffọr Ebunyela Ụlọ Ahụ Ike Mahadum COOU Ngwaọrụ n'Efù", "category": "Ahụ Ike"},
{"text": "O mere ka a mara na nke ahụ so n'otu ụzọ pụtara ìhè òtù ahụ si atụnye ụtụ nke ya n'ịkwàlite ezi ọnọdụ ahụ ike, kwuo na ya bụ akụrụngwa ga-enye aka n'ọtụtụ ụzọ dị iche iche n'ịkwalite usoro ọrụ ahụike na ya bụ ụlọ ọgwụ, ma dụkwazie ndị isi ya bụ ụlọ ọrụ ahụike ka ha lekọta, chekwaba, ma tinyekwa akụrụngwa ahụ n'ọrụ otu o siri kwesi.", "author": "Chidi Igwe", "title": "Òtù Emeka Ọffọr Ebunyela Ụlọ Ahụ Ike Mahadum COOU Ngwaọrụ n'Efù", "category": "Ahụ Ike"},
{"text": "Na nzaghachi oge ọ na-anabata akụrụngwa ahụ n'aha isi ọchịchị ụlọ ahụ ike ahụ, onye ji ọkwa 'Chief Medical Director' nke ya bụ ụlọ ahụ ike, bụ Dọkịta Basil Nwankwọ fọrọ èkele n'ụkpa, wee bunye ya bụ òtù maka onyinye afọ òfùfò ya, ya na imezupụta nkwà ha kwèrè ya bụ ụlọọrụ.", "author": "Chidi Igwe", "title": "Òtù Emeka Ọffọr Ebunyela Ụlọ Ahụ Ike Mahadum COOU Ngwaọrụ n'Efù", "category": "Ahụ Ike"},
{"text": "Ka ọ na-ekpe ka Chineke kwụghachi ya bụ òtù na onyeisi ya mmaji kwùrù mmaji, Maazị Nwankwọ kwekwazịrị nkwa na ha ga-etinye akụrụngwa ahụ n'ọrụ etu o siri kwesi ma werekwa ya mepụta ihe a tụrụ anya.", "author": "Chidi Igwe", "title": "Òtù Emeka Ọffọr Ebunyela Ụlọ Ahụ Ike Mahadum COOU Ngwaọrụ n'Efù", "category": "Ahụ Ike"},
{"text": "Òtù 'Sir Emeka Ọffọr Foundation' bụ òtù nnọrọ onwe na-abagide n'ọrụ obi ebere, inyerịtara ndị ụwa na-atụ n'ọnụ aka, ịkwalite mmụta na ahụike, ya na inye nkwàdo n'ọtụtụ ụzọ dị iche iche.", "author": "Chidi Igwe", "title": "Òtù Emeka Ọffọr Ebunyela Ụlọ Ahụ Ike Mahadum COOU Ngwaọrụ n'Efù", "category": "Ahụ Ike"},
{"text": "Ibe Kelechukwu, Ogun State, Nigeria", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Ọchịchị nke Otu Egwu Bọọlụ Real Madrid na mba Yuropu abịala n'isi njedebe dịka ndị otu egwu bọọlụ Ajax merichara ya site na ịgba ha ọkpụ anọ asatara nanị otu n'ụlọ ha ụbọchị Tuuzdee.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Na mkpụrụ ụbọchị asaa, otu egwu bọọlụ Madrid abụrụla ndị a gbapụrụ na iko Copa del Rey, iko La Liga na agbata nke iri na isii na Champions League, bụ asọmpi ha kwetara na ọ bụ naanị ha bụ eze na ya.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Ha ebuola ya bụ iko ugboro atọ na-esepụghị aka, na ugboro anọ n'ime afọ ise gara aga, ebe oge ikpe azụ ndị egwu bọọlụ Madrid erughị agbata nke asatọ bụ n'afọ puku abụọ na iri, bụ n'afọ mbụ nke Cristiano Ronaldo.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Ronaldo zọpụtara Madrid n'afọ gara aga n'ime agbata nke asatọ ebe Gareth Bale bunyere ha ya bụ iko, mana ebe Ronaldo anaghị agbaziri ndị egwu bọọlụ Madrid, Bale bụ onye ewebatara ewebata na ya bụ egwuregwu.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Solari ahụla ihe mgbanwe dị iche ka achụchara Julen Lopetegui n'ọnwa Novemba, mana otu egwu bọọlụ ya ka ndị egwu bọọlụ Barcelona ji akara iri na abụọ were na-agha na nkwụdo La Liga, hụrụ ka izu ụka a siri jọrọ ha njọ.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Onye Isi egwu bọọlụ Madrid, Florentino Perez nọzi n'ihe mgbagwoju anya ebe ọ maghị ma ọ bụ ya hapụ Solari rue ọgwụgwụ afọ bọọlụ a, ma ya fọdụzie ị bido afọ bọọlụ ọhụrụ.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Solari nwere ike inwe ọtụtụ mkpesa. Ajax bụ ndị na-akwụghị ofuma dịka emerichara ha ọkpụ abụọ asatara otu na ụkwụ nke mbụ mana ha bịara na Santiago Bernabeu were bụrụ akwa a kwụrụ, site na mmeri ịtụ na-anya ọkpụ ise asatara atọ na nchịkọta ụkwụ abụọ ahụ.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Hakim Ziyech na David Neres gbanyere goolu abụọ n'ọkara nke mbụ ebe Dusan Tadic mere ya atọ dịka Marco Asensio nyechara ndị Madrid olileanya. Ka nkeji abụọ gasịrị, Lasse Schone gbanyere bọọlụ n'ebe ọnụ goolu ndị Madrid tupu achụpụ Nacho.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Bale batara ka nkeji iri abụọ na iteghete gachara were nọchie Lucas Vazquez mana nwa amadị a bụ onye mba Wales gbara bọọlụ kụrụ n'ìgwè ọnụ goolu ma tufuo ohere ọma abụọ.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Sergio Ramos nọ n'akụkụ ebe o nwetachara akwụkwọ edo edo ọ kpachara anya nweta nke mere ka ọ ghara ịso gba bọọlụ ahụ ebe o jupụtara na olileanya na ha emeriela agbata ahụ.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Raphael Varane kara ime ka nkea bịa na mmezu n'ime nkeji ise mana bọọlụ ahụ nke ọ mara ise site na yard isii gara n'elu ọnụ goolu. Ndị egwu bọọlụ Ajax werezie ọnọdụ.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Toni Kroos, amaghị ihe ọ na-eme n'abalị ahụ niile, ka a natara bọọlụ site na ịtụ bọọlụ ebe Dusan Tadic gbara ọsọ n'aka nri. Tadic kwụsịrị maka Ziyech, onye tinyere bọọlụ ahụ ụkwụ aka ekpe ya o were baa n'ọnụ goolu.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Ajax jupụtara n'ike dịka Neres kpara Dani Carvajal n'akụkụ ebe Tadic mekwara otu ihe ahụ dịka ọ dọkpụgharịrị Casemiro na-etiti ama egwuregwu ahụ tupu onye bọọlụ ahụ maka goolu nke abụọ. Neres hapụrụ Thibaut Courtious n'ọnọdụ na-adịghị mma dịka ọ gbanyere bọọlụ ahụ maka goolu nke abụọ.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Vazquez na Vinicius Junior hapụrụ ama egwuregwu ahụ n'anya mmiri site na ihe mmerụ ahụ ha nwetara. Bale batara, ya na Asensio, were gbaa ọsọ na aka ekpe mana bọọlụ ọ gbara site n'akụkụ ahụ gara n'elu ọnụ goolu.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Ndị nkwado na-eme mkpọtụ iji kwado ndị nke ha dịka ọkara nke mbụ gara mana ọnọdụ Madrid kawanyere njọ, ha na-ewepụta ohere mana ha enweghị ike iji ohere ndị a were mepụta ezi ihe. Benzema kpara Ziyech mana ọ gbafuru bọọlụ ya, oge a ka Ajax ji mee ka ọnọdụ ha kwudosie ike site na ị gbanye nke atọ na-edochaghị anya.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Ha sitere n'aka nri were gaa n'aka ekpe, gaghachikwa n'etiti ọzọ, ebe Donny van de Beek nyere bọọlụ Tadic ahụ, onye ji iwe na ọnụma were gbanye ya n'elu ọnụ goolu", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Mkpọtụ kwụsịrị dịka refirii Felix Brych chere ka VAR kwuo, ebe bọọlụ ahụ dịka ka ọ gafechago maka ịtụ ya tupu Noussair Mazraoui agbapụta ya. Site n'akụkụ igwe onyonyo, ahụchaghị nke ọma mere ya bụ goolu jiri bụrụ nke a gụnyere.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Madrid chọrọ goolu atọ na nkeji iri abụọ na-anọ na abụọ na nkeji iri abụọ, dịka Asensio gbanyere bọọlụ Sergio Reguilon gbabatara n'iru ọnụ goolu were nye ha olileanya anya. Mana ka akwụsịchara bọọlụ dịka Erik ten Hag chọrọ ị gbatu Schone, a gbanyere bọọlụ ahụ n'elu ọnụ goolu Courtious.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Frenkie de Jong tihiere ụkwụ na nkeji nke iri asatọ na anọ, nke nyere Luka Modric ezi ohere n'akụkụ ahụ mana Benzema lara ya bụ ohere n'iyi. Nacho nwetara akwụkwọ ọbara ọbara oge ya na Van de Beek zọchara bọọlụ, ebea ka ike jiri gwụ ndị Madrid.", "author": "Chidi Igwe", "title": "Ọchịchị nke Otu Egwu Bọọlụ Real Madrid na Mba Yuropu Abịa N'isi Njedebe", "category": "Egwuregwu"},
{"text": "Izunna Okafor, Awka", "author": "Chidi Igwe", "title": "Gọọmenti Steeti Anambra Enyela Ntuziaka Iji Gbanahị Ọrịa Nje Covid-19", "category": "Ahụ Ike"},
{"text": "Igbo sị na nkwụcha abụghị ụjọ, ma sịkwa na ọ na-aka mma ibido n'oge gbaba ọsọ mmiri tupuu ozuzo ya. N'ịgbaso nke a, gọọmenti steeti, nke Gọvanọ Willie Obianọ nọ n'isi ya, nọrọ na nso nso wee nye ntụziaka pụrụ iche ụmụafọ steeti ahụ ga-agbaso, iji gbanahị ma gbochie mgbasawanye nke ọrịa nje 'Corona Virus' a maara dịka ọrịa 'Covid-19', ma gùzobekwa òtù ọrụ pụrụ iche maka ibu agha megide ya bụ ajọ ọrịa na-efe èfè.", "author": "Chidi Igwe", "title": "Gọọmenti Steeti Anambra Enyela Ntuziaka Iji Gbanahị Ọrịa Nje Covid-19", "category": "Ahụ Ike"},
{"text": "Site na ya bụ ntuziaka, bụ nke rụtụrụ aka n'ọtụtụ ihe dị iche iche, aka na-achị steeti ahụ, bụ Gọvanọ Willie Obianọ mèrè ka a mara ndị ọrụ oyibo steeti ahụ ka ga-anọgodi n'ụlọ wee na-arụ ọrụ ugbua, wee ruo izuụka abụọ, ma kwuokwa na nke ahụ emetụtaghị ndị nọ na ngalaba ụlọọrụ ahụ ike nakwa ụlọọrụ ndị ọzọ na-arụ ọrụ dịkarịchara mkpa.", "author": "Chidi Igwe", "title": "Gọọmenti Steeti Anambra Enyela Ntuziaka Iji Gbanahị Ọrịa Nje Covid-19", "category": "Ahụ Ike"},
{"text": "Gọvanọ, onye nyere ntuziaka ka ụlọakwụkwọ niile dị na steeti ahụ mechigodi ugbua, mèkwàrà ka a mara na mmemme ọbụla ga-adọta mmadụ karịrị iri atọ n'otu oge ka ga-agbaberegodi n'akụkụ, ma kwuo na onye ọbụla batara ime steeti ahụ site na mbà maọbụ steeti ọbụla ọrịa ahụ dị na ya ugbua ga-ewezùgagodi onwe ya otu ebe, wee ruo abalị iri na anọ, iji mara ma ò bù ya bụ ọrịa.", "author": "Chidi Igwe", "title": "Gọọmenti Steeti Anambra Enyela Ntuziaka Iji Gbanahị Ọrịa Nje Covid-19", "category": "Ahụ Ike"},
{"text": "N'ịga n'ihu, o kwuru na ndị na-anyà ụgbọala agaghị na-apàkọsịzị mmadụ ọnụ malite ugbua gaba, ma dụọ ha ka ha na-edekọta aha, akàrà na ihe ọzọ dị oke mkpa e kwesiri ịma bànyere onye ọbụla ha bù n'ụgbọala were abata ime steeti ahụ.", "author": "Chidi Igwe", "title": "Gọọmenti Steeti Anambra Enyela Ntuziaka Iji Gbanahị Ọrịa Nje Covid-19", "category": "Ahụ Ike"},
{"text": "Ya bụ aka na-achị achị dụkwàzịrị ọhaneze ka ha na-akwọchasị aka ike oge niile, zèére mmetụkasị ahụ, ya na ngagharị abaghị uru; ọbụnadị dịka o mere ka a mara na ndị ọrụ nchekwa dị iche iche ga na-agagharị na mpaghara ebe ọbụla ugbua iji ha na onye ọbụla gbasòrò ya bụ ntụziaka, ya iji ịnwụchikọ ma nye ndị nupùrù isi na nke ahụ ntaramahụhụ kwesiri ha.", "author": "Chidi Igwe", "title": "Gọọmenti Steeti Anambra Enyela Ntuziaka Iji Gbanahị Ọrịa Nje Covid-19", "category": "Ahụ Ike"},
{"text": "Gọvanọ Obianọ, onye kwupụtara ezi njikere na mkpebi gọọmenti ya ichekwaba ndụ na ngwongwo ụmụafọ steeti ahụ, gwàzịrị ha ka ha kpọtụrụ akara ekwentị 08030953771 maọbụ 08117567363 oge ọbụla ha hụtara onye a na-enyo ènyò na o bù ya bụ ọrịa.", "author": "Chidi Igwe", "title": "Gọọmenti Steeti Anambra Enyela Ntuziaka Iji Gbanahị Ọrịa Nje Covid-19", "category": "Ahụ Ike"},
{"text": "Dịka o siri kpọpụtasịa, ndị dị iche iche so n'otu ọrụ ahụ pụrụ iche e guzobere ọhụụ maka ya bụ ọrịa gụnyere: Dọkịta Vincent Ọkpala, Maazị C Don Adinuba, Dọkịta Simeon Onyemaechi, Ọkammụta Anthony Igwegbe, Ọkammụta Oby Emelummadụ, Dọkịta Simon Ushie, Dọkịta Basil Nwankwọ, Dọkịta Emmanuel Azuike, Dọkịta Ifeoma Njelita, Dọkịta Uche Onyejimbe, Dọkịta Chijioke Obagha, Ọkammụta Maurice Iwu, Dọkịta Joe Akabuike, Dọkịta Ifeanyi Okoye, Dọkịta Ernest Ifebi, Dọkịta Chioma Ezenyimụlụ, Dọkịta Onyeka Ibezim, Dọkịta Chidi Kanụ, Maazị Uche Okafor, Ọkammụta Solo Chukwulobelụ, Maazị Primus Odili, Maazị Uzu Ọkagbue, tinyere Maazị Chinedu Aniagboso.", "author": "Chidi Igwe", "title": "Gọọmenti Steeti Anambra Enyela Ntuziaka Iji Gbanahị Ọrịa Nje Covid-19", "category": "Ahụ Ike"},
{"text": "Izunna Okafor, Awka", "author": "Chidi Igwe", "title": "COVID-19: Ọkaokwu Ụlọ Omebe Iwu Anambra Ekèéla Ndị Ayamelụm Osikapa", "category": "Ahụ Ike"},
{"text": "Ihu ọchị wàra ndị obodo dị iche iche dị n'okpuru ọchịchị Ayamelụm na steeti Anambra, dịka ọkaokwu ụlọ omebe iwu steeti ahụ, ma bụrụkwa onye na-anọchite anya ha n'ụlọ omebe iwu ahụ, bụ Maazị Uchenna Okafor kesààrà ha akpa osikapa, iji mee ka ha nọrọ mma ma na-ekwekwa oyooyoo n'oge a anọ n'ime ya.", "author": "Chidi Igwe", "title": "COVID-19: Ọkaokwu Ụlọ Omebe Iwu Anambra Ekèéla Ndị Ayamelụm Osikapa", "category": "Ahụ Ike"},
{"text": "N'okwu ya na mmemme ikesara ndị ahụ ihe erimeri ahụ, bụ nke weere ọnọdụ na be ya, dị n'Ifite-Ọgwarị, Maazị Okafọr kwuru na nke ahụ bụ otu n'ime ụzọ o si atụnye ụtụ nke ya n'ibelàta mmetụta nke oge ịnọ n'ụlọ a n'ebe ụmụ mmadụ nọ, dịka ha na-agbaso ntụziaka ahụ gọọmenti nyere, nke ebumnobi ya bụkwa iji gbochie mbata maọbụ mgbasa nke ọrịa 'coronavirus' n'ime steeti ahụ.", "author": "Chidi Igwe", "title": "COVID-19: Ọkaokwu Ụlọ Omebe Iwu Anambra Ekèéla Ndị Ayamelụm Osikapa", "category": "Ahụ Ike"},
{"text": "O kwuru na ọ bụ site n'ụzọ mmadụ inyerịtara ibe ha aka ka a pụrụ isi merie ọnọdụ 'onye apụtakwala iro' a dị ugbua na ihe dị iche iche ọ pụrụ iwèta, ma kpọkuokwa ndị ọzọ nwere ihe ha pụrụ imenwu ka ha cheta ndị nọ na gburugburu ha.", "author": "Chidi Igwe", "title": "COVID-19: Ọkaokwu Ụlọ Omebe Iwu Anambra Ekèéla Ndị Ayamelụm Osikapa", "category": "Ahụ Ike"},
{"text": "Maazị Okafor, onye gbara mbọ hụ na e mere mmemme ikesa ihe oriri ahụ n'ịgbaso ntụziaka gọọmenti nyere banyere ọrịa ahụ, jikwazị ohere ahụ kpọkuo ndị Ayamelụm na ndị Anambra n'izugbe ka ha gbaa mbọ na-erube isi nye ntụziaka gọọmenti, n'ihi na ọ bụ site n'ụzọ ahụ ka ha pụrụ isi gbanahị ibute ya bụ ajọ ọrịa na-ewu na mba ụwa ugbua.", "author": "Chidi Igwe", "title": "COVID-19: Ọkaokwu Ụlọ Omebe Iwu Anambra Ekèéla Ndị Ayamelụm Osikapa", "category": "Ahụ Ike"},
{"text": "Ọ kpọkukwara ndị ọ dị n'aka ka ha gbaa mbọ hụ na ya bụ erimeri rutèrè ndị o kwesiri irute aka.", "author": "Chidi Igwe", "title": "COVID-19: Ọkaokwu Ụlọ Omebe Iwu Anambra Ekèéla Ndị Ayamelụm Osikapa", "category": "Ahụ Ike"},
{"text": "Oge ọ na-agba akebe na Anambra so na steeti mbụ n'ala Nigeria buru ụzọ malite atụmatụ inyere ụmụ mmadụ aka iji belata mmetụta nke oge ịnọ n'ụlọ a n'ahụ ha, kemgbe ọrịa 'coronavirus' malitere; ọ gara n'ihu kelekwa aka na-achị steeti ahụ bụ Gọvanọ Willie Obianọ maka ezi ọrụ ya n'ibu agha megide ọrịa ahụ nà mmetụta ya n'ebe ụmụafọ steeti ahụ nọ.", "author": "Chidi Igwe", "title": "COVID-19: Ọkaokwu Ụlọ Omebe Iwu Anambra Ekèéla Ndị Ayamelụm Osikapa", "category": "Ahụ Ike"},
{"text": "A nọrọ na mmemme ahụ nye nkuzi bànyere ya bụ nje ọrịa 'coronavirus' ma kesàkwa àkpà osikapa karịrị otu puku n'ọnụọgụgụ nyegara ndị okpuru ọchịchị ahụ, tụmadụ ụmụnwaanyị isimkpe sitere obodo niilde dị n'ime okpuru ọchịchị ahụ, nke gụnyere: Ifite-Ọgwarị, Ọmọr, Ụmụmbo, Ụmụerum, Anakụ, Ịgbakwụ, Ụmụeje na Ọmasị.", "author": "Chidi Igwe", "title": "COVID-19: Ọkaokwu Ụlọ Omebe Iwu Anambra Ekèéla Ndị Ayamelụm Osikapa", "category": "Ahụ Ike"},
{"text": "Izunna Okafor, Awka", "author": "Chidi Igwe", "title": "COVID-19: Gọọmenti Anambra Amalitela Ikesa Akpa Osikapa", "category": "Ahụ Ike"},
{"text": "N'imezupụta nkwa ahụ o kwere, gọọmenti steeti Anambra amalitela ikesara akpa osikapa, nyegara ndị okenye nọ n'agbata ajọ iri isii gbagobezie n'obodo niile dị na steeti ahụ.", "author": "Chidi Igwe", "title": "COVID-19: Gọọmenti Anambra Amalitela Ikesa Akpa Osikapa", "category": "Ahụ Ike"},
{"text": "Mmemme ikesa akpa osikapa a bụ nke a malitere n'Agụleri, bụ obodo aka na-achị steeti ahụ, bụ Gọvanọ Willie Obianọ, ma bụrụ nke a nọrọ na ya wee jiri obodo iri na ise wee bido, nke ọ bụ ndị isi ọchịchị obodo ahụ nọchitere anya ha n'otu n'otu n'iburu ya bụ osikapa.", "author": "Chidi Igwe", "title": "COVID-19: Gọọmenti Anambra Amalitela Ikesa Akpa Osikapa", "category": "Ahụ Ike"},
{"text": "Ndị ndu obodo ahụ bụ ndị e bunyègasịrị akpa osikapa dị narị abụọ n'otu n'otu, tinyere akpa nnu na igbe tomato, ka ha ga kesaara ndị okenye narị abụọ nọ n'agbata ahọ ahụ n'ime obodo ha dị iche iche, malite n'onye kacha bụrụ okenye.", "author": "Chidi Igwe", "title": "COVID-19: Gọọmenti Anambra Amalitela Ikesa Akpa Osikapa", "category": "Ahụ Ike"},
{"text": "N'okwu ya na mmemme ahụ, Kọmishọna na-ahụ maka ihe metụtara ọchịchị ime ime obodo na echichi ọdịnala, bụ Maazị Greg Obi, onye gbapere ikesa akpa osikapa ahụ n'aha Gọvanọ Obianọ, kwuru na nke ahụ bụ iji mee ka ọtụtụ ndị mmadụ ghara izute ihe iche akamgba nke agụụ, ma mekwa ka ihe dịrị ụmụafọ steeti ahụ n'ime oge a nọ na ya n'ihi ọrịa nje 'coronavirus'.", "author": "Chidi Igwe", "title": "COVID-19: Gọọmenti Anambra Amalitela Ikesa Akpa Osikapa", "category": "Ahụ Ike"},
{"text": "Dịka ọ na-enye ndị Anambra ndụmọdụ ka ha na-erube isi nye ma na-agbasokwa ntụziaka ahụ gọọmenti nyere banyere ya bụ ọrịa obiri dike aka n'ala; o chetaara ha na ntụziaka ahụ bụ maka ọdịmma ha nke mmadụ ibe ha, n'ihi na ọ bụ nke ahụ ka bụgodi otu ụzọ doro anya mmadụ pụrụ isi gbanahị ọrịa ọjọọ ahụ.", "author": "Chidi Igwe", "title": "COVID-19: Gọọmenti Anambra Amalitela Ikesa Akpa Osikapa", "category": "Ahụ Ike"},
{"text": "Ọ gara n'ihu kọwaa na ha ga-agba mbọ dịka o siri kwesi, ịhụ na ihe ndị ahụ rutere ndị e mebeere ya aka, ma kwuo na ndị ụlọ omebe iwu steeti ahụ, tinyere ndị ndu ụmụnwaanyị n'obodo sị iche iche ga-esokwa tinye anya ịhụ na ya bụ ozi e ziri anwụrụ ọkụ ruru eluigwe aka.", "author": "Chidi Igwe", "title": "COVID-19: Gọọmenti Anambra Amalitela Ikesa Akpa Osikapa", "category": "Ahụ Ike"},
{"text": "Na ntụnye nke, onyeisi ụlọọrụ na-ahụ maka ileta ka ọrụ si aga na steeti ahụ 'State Project Monitoring and Management Office', Maazị Obumneme Akunyili, onye kọwara ihe ụlọọrụ ya na-arụ, mekwara ka a mara ha ga-esokwa tinye aka n'ọrụ ịhụ na ya bụ ihe erimeri ruru ebe e zi gara ya, ka ya bụ ọrụ gọọmenti bagidere wee mịta mkpụrụ a tụrụ anya.", "author": "Chidi Igwe", "title": "COVID-19: Gọọmenti Anambra Amalitela Ikesa Akpa Osikapa", "category": "Ahụ Ike"},
{"text": "N'ozi ekele ya, onyeisi oche izugbe nke otu ahụ jikọtara ndịisi obodo dị iche iche na steeti Anambra, bụ 'Anambra State Association of Town union (ASATU)' Maazị Alex Onukwue tòrò Gọvanọ Obianọ na steeti Anambra maka ịbagide n'ụdị ọmarịcha ọrụ ahụ, bụ inye ndị mmadụ ihe ha ga-eri dịka a sị ha nọrọ n'ụlọ, iji gbanahị ọrịa 'coronavirus'.", "author": "Chidi Igwe", "title": "COVID-19: Gọọmenti Anambra Amalitela Ikesa Akpa Osikapa", "category": "Ahụ Ike"},
{"text": "Ọ kpọkukwazịrị ndị obodo dị iche iche na steeti ahụ ka ha hụta ya dịka ihe dị oke mkpa na ihe kwesiri ekwesi, bụ ịgbaso ntụziaka ahụ gọọmentị nyere, ka ya bụ ajọ ọrịa wee ghara ịbata maọbụ gbasaa na steeti ahụ.", "author": "Chidi Igwe", "title": "COVID-19: Gọọmenti Anambra Amalitela Ikesa Akpa Osikapa", "category": "Ahụ Ike"},
{"text": "Izunna Okafor, Awka", "author": "Chidi Igwe", "title": "COVID-19: Ụlọọrụ China ejirila ihe erimeri kwàdo gọọmenti Anambra", "category": "Ahụ Ike"},
{"text": "Nnekwu ọkụkọ sị na ọ bụ ihe o nwere ka o ji emere okeọkpa ọgọ, ebe ndị Igbo sị na ọ na-abụ a nyụkọọ mamịrị ọnụ, ọ gbaa ụfụfụ. Ka ọ dị taa, n'iji sị ya jisie ike, otù ụlọọrụ ngo mba China ejirila ihe erimeri dị iche iche wee kwàdo gọọmenti steeti Anambra n'agha ahụ ọ na-ebu megide ọrịa nje korona nà mmetụta ya dị iche iche n'ebe ụmụafọ steeti ahụ nọ.", "author": "Chidi Igwe", "title": "COVID-19: Ụlọọrụ China ejirila ihe erimeri kwàdo gọọmenti Anambra", "category": "Ahụ Ike"},
{"text": "Mmemme inyefè ihe oriri ahụ n'aka gọọmenti bụ nke weere ọnọdụ na nso nso a n'obí gọọmenti dị n'Awka, ma bụrụkwa nke ụfọdụ ndị so n'òtù ọrụ gbanụ gbanụ ahụ gọọmenti steeti ahụ guzobere maka ọrịa ahụ sonyèrè na ya.", "author": "Chidi Igwe", "title": "COVID-19: Ụlọọrụ China ejirila ihe erimeri kwàdo gọọmenti Anambra", "category": "Ahụ Ike"},
{"text": "Oge ọ na-enyefè ihe ndị ahụ n'aka gọọmenti, onye na-ahụ maka mmekọrịta ụlọọrụ ahụ na ọhaneze, bụ Maazị Abdulfata Abdulraheem kèlèrè ọchịchị steeti ahụ maka mbọ dị iche iche ọ gbagòrò nà ihe o mepụtagoro n'agha ahụ ọ na-ebu megide mgbasa ọrịa ahụ nà mmetụta nke oge ihe isi ike a n'ebe ụmụafọ steeti ahụ nọ.", "author": "Chidi Igwe", "title": "COVID-19: Ụlọọrụ China ejirila ihe erimeri kwàdo gọọmenti Anambra", "category": "Ahụ Ike"},
{"text": "O mere ka a mara na ọ bụ ihe ndị ahụ mèrè ha jiri kpebie ịbịa kwàdo ọchịchị steeti ahụ, iji ịsị ya jide ka o ji n'agha ahụ ọ na-ebu; ma gosipụtakwazie olileanya o nwere na ọrịa ahụ ga-emechaa bụrụ ihe akụkọ.", "author": "Chidi Igwe", "title": "COVID-19: Ụlọọrụ China ejirila ihe erimeri kwàdo gọọmenti Anambra", "category": "Ahụ Ike"},
{"text": "Na nzaghachi oge ọ na-anabata ihe ndị ahụ n'aha gọọmenti Anambra, ode akwụkwọ gọọmenti steeti ahụ, bụ Ọkammụta Solo Chukwulobelụ kèlèrè ụlọọrụ ngo ahụ maka ịza ọkpụkpọ òkù gọọmenti kpọrọ maka nkwàdo ọhaneze n'agha ahụ ọ na-ebu megide korona. O kelekwara ụlọọrụ ahụ maka etu o si ememìla ma na-ebuso mbize agha na steeti ahụ, ma kpọkuo ha ka ha jisie ike n'ọrụ dị iche iche ha na-abagide.", "author": "Chidi Igwe", "title": "COVID-19: Ụlọọrụ China ejirila ihe erimeri kwàdo gọọmenti Anambra", "category": "Ahụ Ike"},
{"text": "O jikwazị ohère ahụ wee kelekwa ndị dị iche iche nyegoro gọọmenti steeti ahụ nkwado n'ọtụtụ ụzọ dị iche iche iji sị ya jisie ike n'imemìlà ọrịa ọjọọ ahụ, me kwenwòó nkwà na a ga-aga n'ihu ịdị na-etinye ihe ndị ahụ niile n'ọrụ nke ọma dịka o siri kwesi.", "author": "Chidi Igwe", "title": "COVID-19: Ụlọọrụ China ejirila ihe erimeri kwàdo gọọmenti Anambra", "category": "Ahụ Ike"},
{"text": "Ihe erimeri dị iche iche ụlọọrụ ahụ bùnyere gọọmenti ụbọchị ahụ gụnyèrè akpa osikapa dị otu narị na iri atọ, tínyéré igbe erimeri noduul ruru narị abụọ n'ọnụọgụgụ.", "author": "Chidi Igwe", "title": "COVID-19: Ụlọọrụ China ejirila ihe erimeri kwàdo gọọmenti Anambra", "category": "Ahụ Ike"},
{"text": "Izunna Okafor, Awka", "author": "Chidi Igwe", "title": "Gọọmenti Anambra Ebidola Ịgba Ọgwụ Na-Egbusi Nje n'Ahịa", "category": "Ahụ Ike"},
{"text": "Dịka otu ụzọ iji gbochie mfesà ọrịa, nje, na ihe dị iche iche n'ebute ọrịa, gọọmentị steeti Anambra amalitela ịgba ọgwụ na nnukwu ahịa dị iri isii na atọ e nwere n'ime steeti ahụ.", "author": "Chidi Igwe", "title": "Gọọmenti Anambra Ebidola Ịgba Ọgwụ Na-Egbusi Nje n'Ahịa", "category": "Ahụ Ike"},
{"text": "Ịgba ọgwụ ahụ bụ nke a malitere na nnukwu ahịa mba ụwa dị n'Ọnịtsha, mekwa ya n'ahịa eke Awka, ma bụrụkwa nke ahịa niile dị na steeti ahụ ga-eketa òkè na ya.", "author": "Chidi Igwe", "title": "Gọọmenti Anambra Ebidola Ịgba Ọgwụ Na-Egbusi Nje n'Ahịa", "category": "Ahụ Ike"},
{"text": "N'okwu ya oge ọ na-agbape atụmatụ ịgba ọgwụ ahụ, Kọmishọna na-ahụ maka azụmahịa na steeti ahụ, bụ Uchenna Okafọr, mere ka a mara na isi sekpụ ntị n'ihe e jiri bagide na ya bụ ọrụ, bụ ka e wee gbochie mgbasawanye nke ọrịa nje ọrịa coronavirus, na ụmụ nje na-ebute ọrịa ndị ọzọ dị iche iche.", "author": "Chidi Igwe", "title": "Gọọmenti Anambra Ebidola Ịgba Ọgwụ Na-Egbusi Nje n'Ahịa", "category": "Ahụ Ike"},
{"text": "Oge ọ na-ekwupụta na gọọmenti nwère ezi mmasị n'ahịa dị iche iche dị na steeti ahụ, o kwuru na ihe mere ha jiri họrọ nnukwu ahịa Ọnitsha dịka ebe a ga-anọ gbape ya bụ atụmatụ, bụ maka ụdịdị ya dịkà nnukwu ahịa mba ụwa na-azụ. O kwukwazịrị na gọọmenti agaghị ada mba n'agha ahụ ọ na-ebu megide ọrịa nje 'coronaviru', iji hụ na ya bụ ọrịa abataghị na steeti ahụ ma ya fọdụzie ịgbasa agbasa.", "author": "Chidi Igwe", "title": "Gọọmenti Anambra Ebidola Ịgba Ọgwụ Na-Egbusi Nje n'Ahịa", "category": "Ahụ Ike"},
{"text": "Otu ọzọ sonyekwara na ya bụ atụmatụ ịgba ọgwụ n'ahịa, bụ Kọmishọna na-ahụ maka ahụike, Maazị Vincent Okpala kwuru na ibu agha megide nje ọrịa 'coronavirus' bụ ọrụ dịịrị onye ọbụla, ma keleekwa Gọvanọ steeti ahụ maka ezi mbọ pụtara ihe ọ gbagoro n'ibu ya bụ agha n'ime steeti ahụ.", "author": "Chidi Igwe", "title": "Gọọmenti Anambra Ebidola Ịgba Ọgwụ Na-Egbusi Nje n'Ahịa", "category": "Ahụ Ike"},
{"text": "Ọ gakwara n'ihu kọwaa na ya bụ ọgwụ agbara abụghị naanị maka nje ọrịa COVID-19, kama na nke ahụ ga-enyekwa aka n'imemìla ọrịa Lassa Fevere, bụ nke ka na-emekwa mkpa mkpa n'ụfọdụ ebe dị iche iche n'ala Nigeria.", "author": "Chidi Igwe", "title": "Gọọmenti Anambra Ebidola Ịgba Ọgwụ Na-Egbusi Nje n'Ahịa", "category": "Ahụ Ike"},
{"text": "Na ntụnye ya, onyeisi otu ahụ jikọtara ndị ahịa na steeti Anambra, a maara dịka 'Anambra State Markets Amalgamated Traders Associaton' (ASMATA), bụ Maazị Ikechukwu Ekwegbalụ kèlere gọọmenti steeti ahụ maka ezi mmekọrịta ya na ndị ahịa n'ime steeti ahụ, rịọ ka nke ahụ dịgide ọkpụtọrọkpụ.", "author": "Chidi Igwe", "title": "Gọọmenti Anambra Ebidola Ịgba Ọgwụ Na-Egbusi Nje n'Ahịa", "category": "Ahụ Ike"},
{"text": "Izunna Okafor, Awka", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Ahụ Ike"},
{"text": "Aka na-achị steeti Anambra, bụ Gọvanọ Willie Obianọ agbapeela atụmatụ mmiri ọñụñụ mpaghara Otuọcha, bụ nke a maara dịka 'Otuocha Regional Water Supply Scheme'.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Ahụ Ike"},
{"text": "Ya bụ atụmatụ mmiri ọñụñụ bụ nke a rụrụ site na njikọ aka gọọmenti steeti ahụ na otu mba ụwa 'European Union', ma bụrụkwa nke nwere ikike ịmịtà na imezi mmiri ruru ndè lita iri n'ụbọchị.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Ahụ Ike"},
{"text": "N'okwu ya oge ọ na-agbape atụmatụ mmiri ahụ, bụ nke a rụrụ n'okpuru ọchịchị ime obodo 'Anambra East', Gọvanọ Obiano kọwara na nke ahụ ga na-ekesà mmiri ọñụñụ nyegara obodo dị iche iche dị n'okpuru ọchịchị ahụ, nke gụnyere Aguleri, Umueri na Umu-Oba Anam.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Ahụ Ike"},
{"text": "Oge ọ na-akpọkù ndị mpaghara ahụ ka chekwaba ma leruo akụrụngwa ahụ anya nke ọma, o mekwàrà ka a mara na ya akpọlitela onye ga na-ahụ maka ilekọta ya bụ atụmatụ mmiri ọñụñụ, ma gwakwazie ndị na-arụ ụlọ ọhụụ na mpaghara ahụ nwere mmasị isi n'akụrụngwa ahụ dọrọ mmiri, ka ha kpọtụrụ ma nweta nkwàdo site n'aka ụlọọrụ na-ahụ maka ihe e ji enyere ndụ aka na steeti ahụ, bụ 'Ministry of Public Utilities and Water Resources'.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Ahụ Ike"},
{"text": "Na ntụnye nke ya, Kọmishọna na-ahụ maka ụlọọrụ ahụ, bụ Maazị Emeka Ezenwanne kọwara atụmatụ mmiri ahụ dịka nke magburu onwe ya nà nke bịara n'oge ọ kachara dị mkpa, bụ ugbua ọrịa nje korona na-eme mkpamkpa n'ebe dị iche iche, nke mezịrị o jiri dị mkpa ka onye ọbụla na-akwọchasị aka ya ike na mmiri na-agba agba ma na-edobekwa gburugburu ya ọcha mgbe niile.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Ahụ Ike"},
{"text": "Na nzaghachi, onyeisi oche nchere oge n'okpuru ọchịchị ime obodo 'Anambra East', bụ Maazị Obi Nweke kèlèrè Gọvanọ Obianọ maka ọmarịcha ọrụ ahụ, ma kwe nkwà na ha ga-echekwa ma lekọta ya anya etu o siri kwesi, ka o wee nọọrọ ha ọdụ nke ukwuu.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Ahụ Ike"},
{"text": "N'akụkọ dịkwa ka ibè ya, Gọvanọ Obianọ gbapèkwàrà atụmatụ mmiri ọzọ, bụ 'Obizi-Uga Regional Water Scheme' n'okpuru ọchịchị Agụata.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Ahụ Ike"},
{"text": "Ya bụ atụmatụ mmiri bụ nke e tùtèrè, rụgharịa ma rusàkwuo ya, site n'aka gọọmenti steeti ahụ, ka ọ gachara ahọ kwuru ahọ o jiri kwụsị ịrụ ọrụ.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Ahụ Ike"},
{"text": "Ka ọ dị taa, atụmatụ mmiri ahụ bụkwazị nke nwere ikike ikesàrà obodo iri na anọ dị n'okpuru ọchịchị ahụ mmiri ọñụñụ, nke gụnyere Ekwulobia, Igboukwu, Uga, Isuofia na obodo ndị ọzọ.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Ahụ Ike"},
{"text": "By Izunna Okafor, Awka, Nigeria ", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "Ndị bi n'Ọnịtsha akpọkuola ma rịọ gọọmenti steeti Anambra ka ọ gbatara ha ọsọ, dịka iju mmuri wara ma tochibido ụfọdụ ụlọ dị na mpaghara B/H Housing Estate Fegge.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "Ajọ ọdachi a bụ nke e mere ka ụwa mara site n'ọnụ otu onye ọnọ mgbe o mere ma bụrụkwa onye bi na mpaghara ahụ, bụ Maazị Isidore Uzoatu, bụ onye ziteere Ka Ọ Dị Taa ozi banyere ọnọdụ ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "Dịka Maazị Uzoatu siri kọwaa, iju mmiri ahụ bụ nke na-agba na mgbe na mgbe, ọkachasị n'oge udummiri, n'ihi na e nweghị ebe idè mmiri na-agba na mpaghara ebe ahụ si ehupù. O kwukwara na idè mmiri sì na mgbago na-ehudàta na mpaghara ebe ahụ ma ọ bụrụ na ọwà mmiri dị ebe ahụ ju, wee na-emezị ka ya bụ ọnọdụ kawanye njọ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "Ọ gbarụrụ ihu bànyere ihe ọdachi ahụ, ma kwuo na ọ dị ka a ga-asịzị na gọọmenti na ụlọọrụ ya dị iche iche gbakụtàrà mpaghara ahụ azụ kemgbe ọtụtụ ahọ ole na ole gara aga na-agbanyeghị ụtụ isi ha na-atụ na ego ndị nwere ụlọ na mpaghara ebe ahụ na-akwụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "Dịka ọ na-ekwu na o teela aka gọọmenti kpàtụrụ aka maọbụ rụọ ọrụ ebe ahụ; Maazị Ụzọatụ gakwazịrị n'ihu kọwaa na ọ bụ ndị bi na mpaghara ahụ jizị aka ha wee na-arụgasị ụfọdụ ọrụ mmetụaka n'ebe ahụ, nke mezịrị ka ihe idè mmiri ahụ mebìrì hara na nso.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "Ọ kpọkùzịrị ma rịọ gọọmenti doo ka ọ gbatara ha ọsọ enyemaka iji gbochie ajọ ọdachi ahụ ịga n'ihu na-adapụta n'ihi ajọ ọnọdụ dị iche iche nke ahụ pụrụ iwètàrà ndị bi na mpaghara ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "N'ajụjụ ọnụ Ka Ọ Dị Taa gbara ya bànyere nke ahụ, onyeisi ụlọọrụ steeti ahụ na-ahụ maka idobe ọwà mmiri ọcha na ichekwaba ọhịa na steeti ahụ, (bụ Anambra State Clear Drainage and Forest Preservation Agency), Maazị Chido Obidiegwu kwuru n'ezie na ha enwetàbeghị mkpesa banyere ọnọdụ ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "Ọ gbara akaebe na nsogbu iju mmiri sò n'otu ihe iche aka mgba na-adapụkarị na mpaghara ebe dị iche iche na steeti ahụ na mgbe na mgbe, ma kwuo na ọchịchị Gọvanọ Willie Obianọ agbaala ma ka na-agbakwa ọtụtụ mbọ dị iche iche pụtara ìhè banyere nke ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "Maazị Obidiegwu gara n'ihu kpọpụtasịa ụfọdụ mbọ dị iche iche ụlọọrụ ya gbagoro na nso nso iji belata nsogbu idè mmiri, nke gụnyere ịkọchasị ọwà mmiri sụchiri asụchi na mpaghara ebe dị iche iche, inye ndị mmadụ nkuzi na ịgbasa ozi banyere mkpa ọ dị idobe ọwa mmiri ha ọcha oge niile, izigara Gọvanọ ozi banyere ebe dị iche iche nsogbu idè mmiri na-enye nsogbu na steeti ahụ (bụ nke a ka na-elebà anya ugbua), tinyere ọtụtụ nzọpụ ụkwụ ndị ọzọ ha zọpụgoro banyere ọnọdụ ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "O chetààrà ọhaneze na ọrụ ka kwụsịlatagodiri n'ụfọdụ ebe dị iche iche e ji ọrụ ngo n'aka n'ime steeti ahụ n'ihi iwu 'onye apụtakwala ezi' ahụ gọọmenti tiri maka ọrịa korona, bụ nke mezịrị ka ụfọdụ ọrụ ka gbaberegodi n'ebe a rụdobere ha oge ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "O kwezịrị nkwa na n'ihi mmaghepù ahụ gọọmenti steeti ahụ malitere ịmaghapù ụfọdụ iwu ndị ahụ e tiri, na ọrụ ga-amalitekwa ịgawanye n'ihu ọzọ n'isingwụcha ọnwa a n'ụfọdụ ebe, ọbụnadị dịka ọ kpọkùkwara ọhaneze ka ha sonyesie ike n'ọrụ mkpocha na nzacha ahụ a ga-eme n'isi ngwụcha ọnwa a. Ọ dụkwara ọdụ ha ka onye ọbụla kwụsị ịwụnye atịtị, ahịhịa na ihe ndị ọzọ dị etu ahụ n'ọwà mmiri, n'ihi na ọ bụ ihe dị etu ahụ na-enye aka ịsụchisi ọwà mmiri ma mekwa ka idè mmiri na-agba n'ebe ụfọdụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Ahụ Ike"},
{"text": "Izunna Okafor, Awka", "author": "Chidi Igwe", "title": "N'Anambra, Kọmishọna Azọpụtala Mmadụ Abụọ Nwere Nsogbu Ụbụrụ", "category": "Ahụ Ike"},
{"text": "Ndị Igbo sị na omere onye o ribidoro na-emere chi kere ya. Ka ọ dị taa, Kọmishọna steeti Anambra na-ahụ maka ihe metụtara ụmụaka na ndị nne bụ Oriakụ Ndidi Mezue azọpụtala mmadụ abụọ nwere nsogbu ụbụrụ na mpaghara ebe dị iche iche n'Awka bụ isi obodo steeti ahụ.", "author": "Chidi Igwe", "title": "N'Anambra, Kọmishọna Azọpụtala Mmadụ Abụọ Nwere Nsogbu Ụbụrụ", "category": "Ahụ Ike"},
{"text": "Mmadụ abụọ a bụ ndị e jidere oge Kọmishọna ahụ na ndị òtù ọrụ ya na-agagharị n'ụfọdụ ebe dị iche iche na steeti ahụ na-achọ ndị nwere nsogbu ụbụrụ na-adị akwụgharị n'okporo ụzọ dị iche iche. Nke ahụ bụ n'ịgbaso ntụziaka Gọvanọ Willie Obianọ nyere ka a chọgharịa, jide ma buru ndị ndị niile nwere nsogbu ụbụrụ gaa n'ebe a ga-enye ha ọgwụgwọ.", "author": "Chidi Igwe", "title": "N'Anambra, Kọmishọna Azọpụtala Mmadụ Abụọ Nwere Nsogbu Ụbụrụ", "category": "Ahụ Ike"},
{"text": "By Izunna Okafor, Awka, Nigeria", "author": "Chidi Igwe", "title": "N'Anambra, Kọmishọna Azọpụtala Mmadụ Abụọ Nwere Nsogbu Ụbụrụ", "category": "Ahụ Ike"},
{"text": "Otu ọ dị, a hụrụ ma jide otu onye n'ime mmadụ abụọ ahụ n'okporo ụzọ 'Club Road' dị n'Awka (bụ nke a mabụ dịka 'Abakaliki Street); ma jide onye nke ọzọ n'Aroma dịkwa n'Awka.", "author": "Chidi Igwe", "title": "N'Anambra, Kọmishọna Azọpụtala Mmadụ Abụọ Nwere Nsogbu Ụbụrụ", "category": "Ahụ Ike"},
{"text": "E burukwazịrị ha gaa ebe a na-enye ndị nwere nsogbu ụbụrụ ọgwụgwọ na Nteje, dị n'okpuru ọchịchị ime obodo Oyi, bụ ebe a ga-anọ lekọta ha anya ma nyekwa ha ọgwụgwọ tupu e jikọọ ha ndị ezinụlọ ha ọzọ.", "author": "Chidi Igwe", "title": "N'Anambra, Kọmishọna Azọpụtala Mmadụ Abụọ Nwere Nsogbu Ụbụrụ", "category": "Ahụ Ike"},
{"text": "Ndị Igbo sị na omere onye o ribidoro na-emere chi kere ya. Ka ọ dị taa, Kọmishọna steeti Anambra na-ahụ maka ihe metụtara ụmụaka na ndị nne bụ Oriakụ Ndidi Mezue azọpụtala mmadụ abụọ nwere nsogbu ụbụrụ na mpaghara ebe dị iche iche n'Awka bụ isi obodo steeti ahụ.", "author": "Chidi Igwe", "title": "N'Anambra, Kọmishọna Azọpụtala Mmadụ Abụọ Nwere Nsogbu Ụbụrụ", "category": "Ahụ Ike"},
{"text": "Mmadụ abụọ a bụ ndị e jidere oge Kọmishọna ahụ na ndị òtù ọrụ ya na-agagharị n'ụfọdụ ebe dị iche iche na steeti ahụ na-achọ ndị nwere nsogbu ụbụrụ na-adị akwụgharị n'okporo ụzọ dị iche iche. Nke ahụ bụ n'ịgbaso ntụziaka Gọvanọ Willie Obianọ nyere ka a chọgharịa, jide ma buru ndị ndị niile nwere nsogbu ụbụrụ gaa n'ebe a ga-enye ha ọgwụgwọ.", "author": "Chidi Igwe", "title": "N'Anambra, Kọmishọna Azọpụtala Mmadụ Abụọ Nwere Nsogbu Ụbụrụ", "category": "Ahụ Ike"},
{"text": "Si n'aka Izunna Okafor", "author": "Chidi Igwe", "title": "Gọọmenti Anambra Agbapeela Akụrụngwa Ọhụụ n'Ụlọọgwụ Enugwu-Ukwu", "category": "Ahụ Ike"},
{"text": "Otu ọ dị, a hụrụ ma jide otu onye n'ime mmadụ abụọ ahụ n'okporo ụzọ 'Club Road' dị n'Awka (bụ nke a mabụ dịka 'Abakaliki Street); ma jide onye nke ọzọ n'Aroma dịkwa n'Awka.", "author": "Chidi Igwe", "title": "N'Anambra, Kọmishọna Azọpụtala Mmadụ Abụọ Nwere Nsogbu Ụbụrụ", "category": "Ahụ Ike"},
{"text": "E burukwazịrị ha gaa ebe a na-enye ndị nwere nsogbu ụbụrụ ọgwụgwọ na Nteje, dị n'okpuru ọchịchị ime obodo Oyi, bụ ebe a ga-anọ lekọta ha anya ma nyekwa ha ọgwụgwọ tupu e jikọọ ha ndị ezinụlọ ha ọzọ.", "author": "Chidi Igwe", "title": "N'Anambra, Kọmishọna Azọpụtala Mmadụ Abụọ Nwere Nsogbu Ụbụrụ", "category": "Ahụ Ike"},
{"text": "Igbo sị na ọ na-adị mma a sụgide ụtàrà, e hogharịa ọdụ.", "author": "Chidi Igwe", "title": "Gọọmenti Anambra Agbapeela Akụrụngwa Ọhụụ n'Ụlọọgwụ Enugwu-Ukwu", "category": "Ahụ Ike"},
{"text": "N'ịgbaso nke a, gọọmenti steeti Anambra nọrọ na nsonso a wee gbapee ọmarịcha akụrụngwa ahụike ọhụụ (bụ 'Ultrasound Machine') na akụrụngwa e ji esi n'ike anyanwụ adọta ọkụ (bụ 'Solar Energy System') e butèrè n'ụlọ ahụike ọhaneze dị n'Enugwu-Ukwu, dị n'okpuru ọchịchị Njikọka.", "author": "Chidi Igwe", "title": "Gọọmenti Anambra Agbapeela Akụrụngwa Ọhụụ n'Ụlọọgwụ Enugwu-Ukwu", "category": "Ahụ Ike"},
{"text": "Akụrụngwa ọhụụ niile ahụ bụ nke a gbapèrè site n'aka osote Gọvanọ steeti ahụ, bụ Dọkịta Nkem Okeke. N'okwu ya oge ọ na-agbape akụrụngwa ahụ, Dọkịta Okeke mèrè ka a mara na ọchịchị steeti ahụ agaghị ada mbà n'ịkwalite ọnọdụ obibi ndụ na ọnọdụ ahụike ụmụafọ steeti ahụ, ọkachasị site n'atụmatụ ọrụ ahụike 'Anambra State Health Insurance Agency' (ASHIA).", "author": "Chidi Igwe", "title": "Gọọmenti Anambra Agbapeela Akụrụngwa Ọhụụ n'Ụlọọgwụ Enugwu-Ukwu", "category": "Ahụ Ike"},
{"text": "O mere ka a mara na ọ bụ ụlọọrụ ASHIA bunyèrè ụlọ ahụike ahụ akụrụngwa ahụ, ma kọwaa na akụrụngwa ndị ahụ gà-enye aka ịkwàlite etu ọrụ si aga n'ụlọ ahụike ahụ. O kwere nkwà na gọọmenti ga-aga n'ihu inye ụlọ ahụike ndị ọzọ dịgasị na steeti ahụ ezi nkwàdo zuru òkè.", "author": "Chidi Igwe", "title": "Gọọmenti Anambra Agbapeela Akụrụngwa Ọhụụ n'Ụlọọgwụ Enugwu-Ukwu", "category": "Ahụ Ike"},
{"text": "N'okwu ya na mmemme ahụ, onyeisi ụlọọrụ ASHIA, bụ Dọkịta Simeon Onyemaechi kwuru na ebumnobi e jiri guzobe ya bụ ụlọọrụ bụ ka e were nye ụmụafọ steeti ahụ ezi ọnọdụ ahụike bụ ịgbà n'ọnụ ego dịkarịchara àlà.", "author": "Chidi Igwe", "title": "Gọọmenti Anambra Agbapeela Akụrụngwa Ọhụụ n'Ụlọọgwụ Enugwu-Ukwu", "category": "Ahụ Ike"},
{"text": "O kwuru na ụlọọrụ ahụ ga-ebunyekwa ụlọ ahụike ọhaneze dịgasị na steeti ahụ akụrụngwa nke ha, ma kpọkuo ndị edebànyèbèghị aha n'atụmatụ ASHIA ka ha gbaa mbọ mee nke ahụ ọsọsọ, ma debanyekwa nke ndị ezinụlọ ya na nke ndị ọzọ enweghị ego idebanye ahà ha.", "author": "Chidi Igwe", "title": "Gọọmenti Anambra Agbapeela Akụrụngwa Ọhụụ n'Ụlọọgwụ Enugwu-Ukwu", "category": "Ahụ Ike"},
{"text": "Onyeisi ụlọ ahụike ahụ, bụ Dọkịta William Onwuocha kèlèrè ụlọọrụ ASHIA na gọọmenti Anambra maka ezi nkwàdo ha, ma rịọkwazie ka a gaa n'ihu inye ụlọọgwụ ahụ nkwàdo n'ihe ndị ọzọ na-akpa ha.", "author": "Chidi Igwe", "title": "Gọọmenti Anambra Agbapeela Akụrụngwa Ọhụụ n'Ụlọọgwụ Enugwu-Ukwu", "category": "Ahụ Ike"},
{"text": "Kọmishọna na-ahụ maka ahụike na steeti ahụ, bụ Dọkịta Vincent Okpala, na ụfọdụ ndị ọzọ selitere isi na ngalaba ahụike na steeti ahụ sònyèrè na mmemme ahụ.", "author": "Chidi Igwe", "title": "Gọọmenti Anambra Agbapeela Akụrụngwa Ọhụụ n'Ụlọọgwụ Enugwu-Ukwu", "category": "Ahụ Ike"},
{"text": "By Izunna Okafor", "author": "Chidi Igwe", "title": "Gọọmenti Anambra Azọpụla Ụkwụ Imemìlà Ọrịa Ịba Ọchananya", "category": "Ahụ Ike"},
{"text": "Gọọmenti ọchịchị steeti Anambra ekwupụtala ezi njikere ya ibuso ọrịa ịba ọchananya agha na steeti ahụ, na ịchụ ya ọsọ ụkwụ erughị ala n'ime steeti ahụ.", "author": "Chidi Igwe", "title": "Gọọmenti Anambra Azọpụla Ụkwụ Imemìlà Ọrịa Ịba Ọchananya", "category": "Ahụ Ike"},
{"text": "Nke a bụ nke e kwupụtara site n'ọnụ Kọmishọna na-ahụ maka ahụike na steeti Anambra, bụ Dọkịta Vincent Okpala, n'okwu ọ gwara ndị nta aụkọ na mmemme imerùbè ụbọchị ọrịa ịba ọchananya na mba ụwa, bụ nke a chịkọbara n'isi ụlọọrụ oyibo steeti ahụ dị n'Awka.", "author": "Chidi Igwe", "title": "Gọọmenti Anambra Azọpụla Ụkwụ Imemìlà Ọrịa Ịba Ọchananya", "category": "Ahụ Ike"},
{"text": "Ọ kọwara ịba ọchananya dịka ọrịa jọgburu onwe ya, ma kpọpụtasịa ụzọ dị iche iche a pụrụ isi bute ya, nke gụnyere site na mmekọ nwoke na nwaanyị, site na mmetụkọrịta ọbara site n'ihe dị nkọ, site n'afọ nwaanyị nwere 'Hepatitis B', oge ọ mụrụ nwa, tinyere ụfọdụ ụzọ ndị ọzọ a pụrụ isi kesàá ya bụ ọrịa. O kpọpụtasịkwara ụfọdụ n'ime njirimara ọrịa ahụ.", "author": "Chidi Igwe", "title": "Gọọmenti Anambra Azọpụla Ụkwụ Imemìlà Ọrịa Ịba Ọchananya", "category": "Ahụ Ike"},
{"text": "N'iji gbochie mgbasa ya bụ ọrịa, Dọkịta Okpala nyekwazịrị ndụmọdụ ka ndị mmadụ kwụsị ime ụfọdụ ihe dị iche iche ha na-eme, dịka íbì úgwù ezighị ezi, igbu ichi, ijikọrịta ihe dị nkọ were eme ihe, tinyere ihe ndị ọzọ dị etu ahụ. Ọ dụkwara ndị mmadụ ka ha na-eji okpunnabụenyi were akwa iko n'ụzọ kwesiri ekwesi, ma gwakwa ha ka ha na-agba ụmụ ha ọgwụ mgbochi ọrịa oge ọbụla.", "author": "Chidi Igwe", "title": "Gọọmenti Anambra Azọpụla Ụkwụ Imemìlà Ọrịa Ịba Ọchananya", "category": "Ahụ Ike"},
{"text": "Dịka o siri kọwaa, gọọmenti ga-amalitekwa inyòchà ụmụnwaanyị dị ime ahụ n'ime ọgbọ nta nkwàdo sineeti atọ e nwere na steeti ahụ ma na-agbakwa ha ọgwụ tupu ha amụọ nwa, iji gbochie mgbasa ọrịa ahụ site n'afọ nne. O kwuru na nke ahụ so n'otu n'ime mbọ gọọmenti steeti ahụ na-agba iji chụọ ọrịa ahụ ọsọ na steeti ahụ, ma nyekwazie owuweanya na steeti ahụ ga-abụ ndị mbụ ga-emezupụta amụmà ahụ gọọmenti etiti wepụtara bànyere ọrịa ịba ọchananya, bụ nke a kpọrọ 'Federal Government National Hepatitis Policy'.", "author": "Chidi Igwe", "title": "Gọọmenti Anambra Azọpụla Ụkwụ Imemìlà Ọrịa Ịba Ọchananya", "category": "Ahụ Ike"},
{"text": "Dịka nnyocha siri kọwaa, mmadụ karịrị narị nde abụọ na iri iteghete nwèrè ọrịa ịba ọchananya na mba ụwa n'amaghị na ha nwèrè ya bụ ọrịa, ebe mmadụ karịrị nde iri abụọ nwèrè ya n'ala Nigeria. ", "author": "Chidi Igwe", "title": "Gọọmenti Anambra Azọpụla Ụkwụ Imemìlà Ọrịa Ịba Ọchananya", "category": "Ahụ Ike"},
{"text": "Ụbọchị ịba ọchananya na mba ụwa bụ nke a na-emerùbe n'abalị iri abụọ na asatọ nke ọnwa Julaị ahọ ọbụla, ma bụrụkwa nke e wepụtara site n'aka ụlọọrụ ahụike mba ụwa 'World Health Organisation'.", "author": "Chidi Igwe", "title": "Gọọmenti Anambra Azọpụla Ụkwụ Imemìlà Ọrịa Ịba Ọchananya", "category": "Ahụ Ike"},
{"text": "Izunna Okafor", "author": "Chidi Igwe", "title": "Korona: Ndị Anambra Bi U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Òtù jikọtara ụmụafọ steeti Anambra bi na mpaghara Michigan nke mbà U.S.A ebunyela gọọmenti steeti Anambra akụrụngwa nchekwa ahụike nà ngwaọrụ dị iche iche dịka nkwàdo na enyemaka nke ha n'agha ahụ a na-ebu megide ọrịa nje korona n'ime steeti ahụ.", "author": "Chidi Igwe", "title": "Korona: Ndị Anambra Bi U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Akụrụngwa ha butere gụnyèrè ihe ndị ọrụ ahụike ji eyichi ahụ ma ha nọrọ n'ihu ọrụ , ma bụrụkwa nke a ga-ekesàra ụlọ ahụike dị iche iche dịgasị na steeti ahụ, ebe a na-elekọta ndị nwere ọrịa korona.", "author": "Chidi Igwe", "title": "Korona: Ndị Anambra Bi U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "N'okwu ya n'obi gọọmenti dị n'Awka, bụ ebe a nọrọ wee nyefèé ihe ahụ n'aka gọọmenti, onyeisi ndị òtù ahụ, bụ Maazị Martin Egenti, nke ọ bụ onyeisi ụlọọrụ 'Anambra State Investment and Protection Agency (ANSIPPA)', bụ Dọkịta Ifediora Amobi nọchiri anya ya, kèlèrè ọchịchị steeti ahụ maka etu o si ebusò ọrịa korona agha n'ime steeti ahụ, ma na-agbasikwa mbọ ike imemìlà ya bụ ajọ ọrịa.", "author": "Chidi Igwe", "title": "Korona: Ndị Anambra Bi U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Ọ kọwara na akụrụngwa ahụ ha butèrè bụ iji tụnye ụtụ nke ha n'ịchụ ọrịa ahụ ọsọ, ma kwezie nkwà na òtù ahụ ga-aga n'ihu ịdị na-enye gọọmenti nkwàdo na mgbe na mgbe.", "author": "Chidi Igwe", "title": "Korona: Ndị Anambra Bi U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "N'okwu ya oge ọ na-anabata akụrụngwa ahụ n'aha gọọmenti, odeakwụkwọ ọkpụtọrọkpụ na steeti ahụ, bụ Ọkammụta Solo Chukwulobelu kèlèrè ndị òtù ahụ n'ụzọ pụrụ ichè maka ezi onyinye ahụ na nkwàdo ahụ, ma jirikwa ohere ahụ kelee òtù, ụlọọrụ na ndị ọzọ dị iche iche tụnyegoro ụtụ ma nyekwa gọọmenti steeti ahụ nkwàdo n'ụzọ dị iche iche kemgbe ya na ọrịa ahụ jiri lụba. ", "author": "Chidi Igwe", "title": "Korona: Ndị Anambra Bi U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Ọ kpọkuzịrị ndị ọzọ bụ ndị aka ji akụ, nakwa ụmụafọ Anambra bi na mba ofesi dị iche iche ka ha ñomie ezi akparamagwa ahụ.", "author": "Chidi Igwe", "title": "Korona: Ndị Anambra Bi U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Ọkammụta Chukwulobelu jikwara òhèrè ahụ katọọ ma gbarụọ ihu banyere etu ụfọdụ ụlọụka na ndị ụka dị iche iche iche na steeti ahụ si enupuzị isi nyegara ntụziaka ahụ gọọmenti nyere dịka ụzọ isi gbanahị ibute maọbụ ikesà ọrịa korona. Ọ kpọkuzịrị ndị ndu òtù ụka dị iche iche na steeti ahụ ma dọọ ha aka na ntị bànyere nnupuisi ahụ, ọbụladị dịka ọ dụrụ ha ọdụ ka ha kpachapụ anya ịhụ na ndị òtù ha na-agbasò ma na-erube isi nye ntuziaka ahụ n'ozuzu oke, ọkachasị dịka o siri metụta ikpuchi imi na ọnụ ha nke ọma, nà ịkwọ aka ha.", "author": "Chidi Igwe", "title": "Korona: Ndị Anambra Bi U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Otu onye n'ime ndị soro wee nabata akụrụngwa ahụ ụbọchị ahụ, ma bụrkwa Kọmishọna na-ahụ maka ahụike na steeti ahụ, bụ Dọkịta Vincent Okpala kọwara onyinye ahụ dịka nke magburu onwe ya, kelee ndị òtù ahụ, ma mekwa ka a mara na ya bụ akụrụngwa ga-enye aka n'ụzọ pụrụ iche n'ichekwaba ndị ọrụ ahụike steeti ahụ, ọkachasị oge ha na-elekọta ndị nwere ọrịa korona.", "author": "Chidi Igwe", "title": "Korona: Ndị Anambra Bi U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Dịka ọ na-eme ka a mara na ọrịa korona ka na-agakwa n'ihu na-agbasa, o nyekwazịrị onye ọbụla ndụmọdụ ka ọ na-erube isi nye ntụziaka ahụ e nyere banyare ya bụ ọrịa n'ebe ọbụla ọ nọ na n'ihe ọbụla ọ na-eme.", "author": "Chidi Igwe", "title": "Korona: Ndị Anambra Bi U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Si n'aka Izunna Okafor", "author": "Chidi Igwe", "title": "Korona: Ndị Anambra Bi Michigan, U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Òtù jikọtara ụmụafọ steeti Anambra bi na mpaghara Michigan nke mbà U.S.A ebunyela gọọmenti steeti Anambra akụrụngwa nchekwa ahụike nà ngwaọrụ dị iche iche dịka nkwàdo na enyemaka nke ha n'agha ahụ a na-ebu megide ọrịa nje korona n'ime steeti ahụ.", "author": "Chidi Igwe", "title": "Korona: Ndị Anambra Bi Michigan, U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Akụrụngwa ha butere gụnyèrè ihe ndị ọrụ ahụike ji eyichi ahụ ma ha nọrọ n'ihu ọrụ , ma bụrụkwa nke a ga-ekesàra ụlọ ahụike dị iche iche dịgasị na steeti ahụ, ebe a na-elekọta ndị nwere ọrịa korona.", "author": "Chidi Igwe", "title": "Korona: Ndị Anambra Bi Michigan, U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "N'okwu ya n'obi gọọmenti dị n'Awka, bụ ebe a nọrọ wee nyefèé ihe ahụ n'aka gọọmenti, onyeisi ndị òtù ahụ, bụ Maazị Martin Egenti, nke ọ bụ onyeisi ụlọọrụ 'Anambra State Investment and Protection Agency (ANSIPPA)', bụ Dọkịta Ifediora Amobi nọchiri anya ya, kèlèrè ọchịchị steeti ahụ maka etu o si ebusò ọrịa korona agha n'ime steeti ahụ, ma na-agbasikwa mbọ ike imemìlà ya bụ ajọ ọrịa.", "author": "Chidi Igwe", "title": "Korona: Ndị Anambra Bi Michigan, U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Ọ kọwara na akụrụngwa ahụ ha butèrè bụ iji tụnye ụtụ nke ha n'ịchụ ọrịa ahụ ọsọ, ma kwezie nkwà na òtù ahụ ga-aga n'ihu ịdị na-enye gọọmenti nkwàdo na mgbe na mgbe.", "author": "Chidi Igwe", "title": "Korona: Ndị Anambra Bi Michigan, U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "N'okwu ya oge ọ na-anabata akụrụngwa ahụ n'aha gọọmenti, odeakwụkwọ ọkpụtọrọkpụ na steeti ahụ, bụ Ọkammụta Solo Chukwulobelu kèlèrè ndị òtù ahụ n'ụzọ pụrụ ichè maka ezi onyinye ahụ na nkwàdo ahụ, ma jirikwa ohere ahụ kelee òtù, ụlọọrụ na ndị ọzọ dị iche iche tụnyegoro ụtụ ma nyekwa gọọmenti steeti ahụ nkwàdo n'ụzọ dị iche iche kemgbe ya na ọrịa ahụ jiri lụba. ", "author": "Chidi Igwe", "title": "Korona: Ndị Anambra Bi Michigan, U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Ọ kpọkuzịrị ndị ọzọ bụ ndị aka ji akụ, nakwa ụmụafọ Anambra bi na mba ofesi dị iche iche ka ha ñomie ezi akparamagwa ahụ.", "author": "Chidi Igwe", "title": "Korona: Ndị Anambra Bi Michigan, U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Ọkammụta Chukwulobelu jikwara òhèrè ahụ katọọ ma gbarụọ ihu banyere etu ụfọdụ ụlọụka na ndị ụka dị iche iche iche na steeti ahụ si enupuzị isi nyegara ntụziaka ahụ gọọmenti nyere dịka ụzọ isi gbanahị ibute maọbụ ikesà ọrịa korona. Ọ kpọkuzịrị ndị ndu òtù ụka dị iche iche na steeti ahụ ma dọọ ha aka na ntị bànyere nnupuisi ahụ, ọbụladị dịka ọ dụrụ ha ọdụ ka ha kpachapụ anya ịhụ na ndị òtù ha na-agbasò ma na-erube isi nye ntuziaka ahụ n'ozuzu oke, ọkachasị dịka o siri metụta ikpuchi imi na ọnụ ha nke ọma, nà ịkwọ aka ha.", "author": "Chidi Igwe", "title": "Korona: Ndị Anambra Bi Michigan, U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Otu onye n'ime ndị soro wee nabata akụrụngwa ahụ ụbọchị ahụ, ma bụrkwa Kọmishọna na-ahụ maka ahụike na steeti ahụ, bụ Dọkịta Vincent Okpala kọwara onyinye ahụ dịka nke magburu onwe ya, kelee ndị òtù ahụ, ma mekwa ka a mara na ya bụ akụrụngwa ga-enye aka n'ụzọ pụrụ iche n'ichekwaba ndị ọrụ ahụike steeti ahụ, ọkachasị oge ha na-elekọta ndị nwere ọrịa korona.", "author": "Chidi Igwe", "title": "Korona: Ndị Anambra Bi Michigan, U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Dịka ọ na-eme ka a mara na ọrịa korona ka na-agakwa n'ihu na-agbasa, o nyekwazịrị onye ọbụla ndụmọdụ ka ọ na-erube isi nye ntụziaka ahụ e nyere banyare ya bụ ọrịa n'ebe ọbụla ọ nọ na n'ihe ọbụla ọ na-eme.", "author": "Chidi Igwe", "title": "Korona: Ndị Anambra Bi Michigan, U.S.A. Ebunyela Gọọmenti Akụrụngwa Nchekwa Ahụike", "category": "Ahụ Ike"},
{"text": "Izunna Okafor, Awka", "author": "Chidi Igwe", "title": "Obianọ Ekwela Nkwà Ịkwàlitekwu Usoro Mmụta Ọgbara Ọhụụ", "category": "Akwụkwọ"},
{"text": "Aka na-achị steeti Anambra, bụ Gọvanọ Willie Obianọ ekwela nkwà ịkwàlitekwu usoro mmụta ọgbara ọhụụ n'ime steeti ahụ. ", "author": "Chidi Igwe", "title": "Obianọ Ekwela Nkwà Ịkwàlitekwu Usoro Mmụta Ọgbara Ọhụụ", "category": "Akwụkwọ"},
{"text": "Aka na-achị achị bụ Obianọ kwuputara nke a n'okwu ya na mmemme icheta ọgbụgba ahọ iri isii nke ụlọakwụkwọ 'Bubendorff Memorial Grammar School Adazi-Nnukwu', bụkwa nke weere ọnọdụ n'ogige ụlọ mmụta ahụ, dị n'okpuru ọchịchị Anaọcha.", "author": "Chidi Igwe", "title": "Obianọ Ekwela Nkwà Ịkwàlitekwu Usoro Mmụta Ọgbara Ọhụụ", "category": "Akwụkwọ"},
{"text": "Ka ọ na-akpọpụtasị ịgbà dị iche iche ọchịchị ya tigoro na ngalaba mmụta na steeti ahụ, o kwùru na ya amalitelarị ịbanyè n'usoro mmụta ọgbara ọhụụ, makpọkuzie ụmụakwụkwọ steeti ahụ sonyesie ike na nke ahụ dịka ihe dị oke mkpà, n'ihi na mba ụwa dum na-abanyezị n'usoro dijitaalụ ugbua.", "author": "Chidi Igwe", "title": "Obianọ Ekwela Nkwà Ịkwàlitekwu Usoro Mmụta Ọgbara Ọhụụ", "category": "Akwụkwọ"},
{"text": "O kwuru na, n'ịkwàlite nke ahụ, na ọchịchị ya ka na-arụkwu ụlọakwụkwọ pụrụ iche, iji kwàlite ya bụ usoro mmụta ọgbara ọhụụ nakwa ime ka ụmụakwụkwọ steeti ahụ nweta mmụta na asambodo n'atụmatụ ọmụmụ ihe kọmputa dị iche iche, ọbụnadị dịka ọ kpọkùzịrị ụmụakwụkwọ ka ha sonyesie ike na nke ahụ, ma zeere ịba n'otu nzuzo na itinye aka n'ihe ndị ọzọ na-eweta ala adịghị mma.", "author": "Chidi Igwe", "title": "Obianọ Ekwela Nkwà Ịkwàlitekwu Usoro Mmụta Ọgbara Ọhụụ", "category": "Akwụkwọ"},
{"text": "Na ntụnye nke ya na mmemme ahụ, Kọmishọna na-ahụ maka agụmakwụkwọ na steeti ahụ, bụ Ọkammụta Kate Omenụgha gbara àmà na ọchịchị ọchịchị steeti ahụ emeela nnọọ ọtụtụ ihe dara ụda n'ịkwàlite usoro mmụta na steeti ahụ, ma dụọ ya ka o jide ka o ji.", "author": "Chidi Igwe", "title": "Obianọ Ekwela Nkwà Ịkwàlitekwu Usoro Mmụta Ọgbara Ọhụụ", "category": "Akwụkwọ"},
{"text": "O mekwàzịrị ka a mara na ịkwalite agụmakwụkwọ abụghị ọrụ dịịrị naanị gọọmenti, kama na ndị nnọrọ onwe, ndị òtù na ụlọ ọrụ dị iche iche nwegbàdòrò ntụnye nke ha na ọrụ dịịrị ha ịrụ iji kwalite agụmakwụkwọ, ọbụnadị ọ dụkwàrà ndị ahụ ka ha gbaa mbọ tụnye ụtụ nke ha n'ezi mbọ ahụ a na-agba inwògharị ngalaba mmụta steeti ahụ, site na n'ijikọ aka ọnụ, ha na gọọmenti.", "author": "Chidi Igwe", "title": "Obianọ Ekwela Nkwà Ịkwàlitekwu Usoro Mmụta Ọgbara Ọhụụ", "category": "Akwụkwọ"},
{"text": "Na mbụ na nkenke okwuchukwu ya, Bishọọpụ ụka Katọliiki na dayọsiisi Awka, bụ Bishọọpụ Paulinus Ezeokafor kpọkùrù ọhaneze bịara mmemme ahụ ka onye ọbụla chègharịa, hụ mmadụ ibe ya n'anya, ma hụkwa Eke kere ụwa n'anya n'ụdị ịdị nkwadobe maka ọbịbịa nke ugboro abụọ nke Ọkpara Ya.", "author": "Chidi Igwe", "title": "Obianọ Ekwela Nkwà Ịkwàlitekwu Usoro Mmụta Ọgbara Ọhụụ", "category": "Akwụkwọ"},
{"text": "O kwuru na gọọmenti steeti ahụ emeela nke ọma n'ịkwàlite usoro agụmakwụkwọ na ngalaba ndị ọzọ, ma kpọzie òkù ka gọọmenti n'ogoogo dị iche iche tinye anya n'iguzobesi usoro mmụta pụrụ iche n'ihi na nke ahụ ga-enye aka n'ọtụtụ ụzọ dị iche iche ịkwalite mmepe na ígbò nsogbu enweghị ọrụ.", "author": "Chidi Igwe", "title": "Obianọ Ekwela Nkwà Ịkwàlitekwu Usoro Mmụta Ọgbara Ọhụụ", "category": "Akwụkwọ"},
{"text": "Ndị ọzọ dị iche iche sonyere na mmemme ahụ gụnyèrè ọka okwu ụlọ ọgbakọ omebe iwu steeti ahụ, bụ Maazị Uchenna Okafor; ode akwụkwọ izugbe steeti ahụ, bụ Ọkammụta Solo Chukwulobelụ; ode akwụkwọ ukwu nyegara Gọvanọ, bụ Maazị Willie Nwokoye; onyeisi ọrụ oyibo na steeti ahụ, bụ Ọkammụta Harry Uduh; nwa amadi ahụ na-anọchite anya ọgbọ nta nkwàdo Anambra etiti n'ụlọ omebe iwu sineeti n'oge gara aga, bụ Maazị Victor Umeh, tinyere ọtụtụ ndị ọzọ e ji okwu ha agba ìzù n'ọchịchị steeti ahụ, ndị selitere isi na ngalaba mmụta, ndị gụbụrụ akwụkwọ n'ebe ahụ, nakwa ọtụtụ ndị ọzọ.", "author": "Chidi Igwe", "title": "Obianọ Ekwela Nkwà Ịkwàlitekwu Usoro Mmụta Ọgbara Ọhụụ", "category": "Akwụkwọ"},
{"text": "Izunna Okafor", "author": "Chidi Igwe", "title": "Òtù Marcel Ofomata Enyela Ọtụtụ Ndị Mmadụ Ọgwụgwọ n'Efù", "category": "Ahụ Ike"},
{"text": "Na ntụnye ya n'ịkwàlite ezi ọnọdụ obibi ndụ na ọnọdụ ahụike ụmụ mmadụ, òtù a maara dịka 'Marcel Ofomata Foundation' nọrọ na nsonso a wee nye mmadụ karịrị narị abụọ n'ọnụọgụgụ ọgwụgwọ n'efù.", "author": "Chidi Igwe", "title": "Òtù Marcel Ofomata Enyela Ọtụtụ Ndị Mmadụ Ọgwụgwọ n'Efù", "category": "Ahụ Ike"},
{"text": "Atụmatụ inyòcha ahụ na inye ọgwụgwọ ahụ bụ nke weere ọnọdụ n'ogige ụlọ ahụike 'Agulu Primary Health Centre' dị n'Agụlụ, n'okpuru ọchịchị ime obodo Anaọcha, ma bụrụkwa nke ndị mmadụ nupụtàrà n'ìgwè wee sonye na ya.", "author": "Chidi Igwe", "title": "Òtù Marcel Ofomata Enyela Ọtụtụ Ndị Mmadụ Ọgwụgwọ n'Efù", "category": "Ahụ Ike"},
{"text": "A nọkwara na ya bụ mmemme wee nye ọtụtụ ndị mmadụ ọgwụgwọ dịka ọrịa dị iche iche ha burù bịa siri dị, nke gụnyere ọrịa ọbara mgbalielu, ụdị ịbà dị iche iche, anya mgbu, ahụ ọkụ, isi ọwụwa, na ọrịa ndị ọzọ.", "author": "Chidi Igwe", "title": "Òtù Marcel Ofomata Enyela Ọtụtụ Ndị Mmadụ Ọgwụgwọ n'Efù", "category": "Ahụ Ike"},
{"text": "N'okwu ya bànyere nke ahụ, onye hibere òtù ahụ, bụ Dọkịta Marcel Ofomata mere ka a mara na atụmatụ ahụ na ọgwụgwọ ahụ ọ na-achịkọba na mgbe na mgbe bụ ihe ọ na-emere onwe ya iji nyere ụmụ mmadụ aka kwalite ọnọdụ ahụ ike ha, ma bụrụkwa nke o nweghị ihe ọbụla jikọọrọ ya na ndọrọndọrọ ọchịchị.", "author": "Chidi Igwe", "title": "Òtù Marcel Ofomata Enyela Ọtụtụ Ndị Mmadụ Ọgwụgwọ n'Efù", "category": "Ahụ Ike"},
{"text": "Ọ kọwara na ya malitere ime nke ahụ kemgbe ahọ asatọ gara aga, ma kwukwa na e wezùga atụmatụ ahụike ahụ, na òtù ahụ nwere ihe ndị ọzọ dị iche iche ọ na-abàgide maọbụ na-achịkọba, iji nyere ndị ụwa na-atụ n'ọnụ aka ma kwalitekwa ọnọdụ obibi ndụ ụmụ mmadụ. Ihe ndị ahụ, dịka o siri kọwaa, gụnyèrè ịkwàdo ụmụ na-eto eto, inye ohere agụmakwụkwọ n'efù, ịchịkọba ọzụzụ n'ụdị na ngalaba dị iche iche, ịkwalite omenala, ịkwàdò ọmụmụ ọrụaka, ịgbazinye ego, ịkwalite egwuregwu, tinyere ụfọdụ ndị ọzọ.", "author": "Chidi Igwe", "title": "Òtù Marcel Ofomata Enyela Ọtụtụ Ndị Mmadụ Ọgwụgwọ n'Efù", "category": "Ahụ Ike"},
{"text": "N'okwu ha n'otù n'ótù, ụfọdụ ndị soro rite úrù n'atụmatụ ahụike ahụ ụbọchị ahụ a chịkọbàrà ụbọchị ahụ, nke gụnyere Maazị Ignatius Ekwo na Oriakụ Grace Ohanu kèlèrè Maazị Ofomata na òtù ya maka ezi atụmatụ ahụ nà ọrụ ọma ndị ọzọ ọ na-arụrụ ụmụ mmadụ. Ha kpekwazịrị ka Chineke gaa n'ihu ịgọzi ya na òtù ya mmaji kwùrù mmaji, ọbụnadị dịka ha kpọkùrù ndị ọzọ bụ ndị aka ji akụ ka ha ñòmie ọmarịcha atụmatụ dị etu ahụ.", "author": "Chidi Igwe", "title": "Òtù Marcel Ofomata Enyela Ọtụtụ Ndị Mmadụ Ọgwụgwọ n'Efù", "category": "Ahụ Ike"},
{"text": "Ibe Kelechukwu, Ibadan", "author": "Chidi Igwe", "title": "Anya Ndị NECO Ka Dị na Mmiri Maka Asambodo Adigboroja Ndị Ọrụ Ha", "category": "Akwụkwọ"},
{"text": "Ụlọọrụ na-ahụ maka ule, NECO, site na otu kọmitii nhazi dị n'aka, ka tinyere anya ha na mmiri ugbua inyochapụta ndị ọrụ ji asambodo adigboroja arụ n'ụlọ ahụ. Onye isi NECO na-ahụ maka Mgbasa Ozi na Mmekọrịta Ọhaneze, Azeez Sani, kwupụtara nkea na mkparịta ụka ya na ndị nta akụkọ ụbọchị Sọndee, maka nchịkọta nnyocha ha mere nke ga-apụta ìhè nso nso a.", "author": "Chidi Igwe", "title": "Anya Ndị NECO Ka Dị na Mmiri Maka Asambodo Adigboroja Ndị Ọrụ Ha", "category": "Akwụkwọ"},
{"text": "Anyị ga-echeta n'ụbọchị iri na ise nke ọnwa Nọvemba, ụlọọrụ ahụ chụrụ ndị ọrụ dị iri asaa maka asambodo adigboroja n'ọrụ.", "author": "Chidi Igwe", "title": "Anya Ndị NECO Ka Dị na Mmiri Maka Asambodo Adigboroja Ndị Ọrụ Ha", "category": "Akwụkwọ"},
{"text": "Ndị isi ụlọọrụ NECO bụ ndị binyere aka n'ọchụchụ ahụ, dịka ha nwetachara ụsa sitere na kọmitii nhazi mere nnyocha maka asambodo na ha ji asambodo adigboroja were bata n'ọrụ ahụ.", "author": "Chidi Igwe", "title": "Anya Ndị NECO Ka Dị na Mmiri Maka Asambodo Adigboroja Ndị Ọrụ Ha", "category": "Akwụkwọ"},
{"text": "Nkea ka ha mere site n'ịgba ndị ọrụ niile nkea metụtara ajụjụ ọnụ. Kọmitii ahụ gakwara n'ihu were degaara mahadum ndị ahụ siri nweta asambodo ahụ, iji were chọpụta ma ha agara ụlọ akwụkwọ ahụ n'ezie. Ọ bụ nkea chịpụtara ọtụtụ ndị ọrụ ahụ a chụrụla ụkwụ n'iru mere kporokpoto jiri were gbaa n'ihu ehi.", "author": "Chidi Igwe", "title": "Anya Ndị NECO Ka Dị na Mmiri Maka Asambodo Adigboroja Ndị Ọrụ Ha", "category": "Akwụkwọ"},
{"text": "Onye okwu okwu ụlọọrụ ahụ gaziri n'ihu were kwuo na nnyocha ahụ ka na a ga-n'iru dịka ọ dị n'okwu ya, \"Amụma nnyocha a ka na-aga n'ihu. Oge kọmitii ahụ ga-enye ụsa ha site na nchọpụta ha, a ga-eme ka nkea pụta ìhè dịka o si dị na agba nke mbụ. Amaghị m ihe na-eme ndị ọrụ iri asaa ahụ a chụrụ achụ mana e kwenyere m n'ọchụchụ ahụ bụ ezigbo ntaramahụhụ.\"", "author": "Chidi Igwe", "title": "Anya Ndị NECO Ka Dị na Mmiri Maka Asambodo Adigboroja Ndị Ọrụ Ha", "category": "Akwụkwọ"},
{"text": "\"N'ịga n'ihu, nchọpụta nke agba ndị ọzọ maka nnyocha ahụ ga-apụta ìhè mana agaghị m ekwu oge ọ ga-abụ.\"", "author": "Chidi Igwe", "title": "Anya Ndị NECO Ka Dị na Mmiri Maka Asambodo Adigboroja Ndị Ọrụ Ha", "category": "Akwụkwọ"},
{"text": "Izunna Okafor, Awka", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Gém gém gém gém!", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Dùm dùm dùm dùm", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Tìkó tìkó tìkó tìkó", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Gbám gbám dùm dùm.", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ùgbòrò abụọ ka òkù na-akpọ dike", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ọ kpọọ ya na ndụ, ọ kpọọ ya n'ọnwụ", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ihe emeghị n'ízù, o mee n'ọnwa", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Maka na isi gbàá ahọ, chaa áwọ,", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Nwa onye ụwa ga-azarịrị chi ya òkù.", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ụzụ tụọ n'ili dike", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ọha mmụọ na ọha mmadụ anụ ísì ozu ya", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Maka na ọ na-abụ ekwe kụọ", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Àmà agbaa.", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ọ bụ gịnị na-afịọ?", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Oke mmiri àtáálá n'udummiri", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ihe mèrè na Ndịkeliọnwụ", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Oke mmadụ ebuláálá akwụkwọ", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Gìdì gìdì gìdì", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Kotìko dùm dùm dùm", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Chaị! íbo èzéé n'obí ézè", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ebubedike alaa mmụọ", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Gịnị ka a na-ekwubèdị ihe a?", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Chukwuemeka Ike àpàchiela anya", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Eze Ndikeliọnwụ ejebego obodo afụdobe", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Izùtè ndị mbụ na ndị ègèdè n'ọhà mmụọ.", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ihe emee n'obi eze", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ọ na-abụ ézè azụ kakpụọ mma", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ọ si oke òsìmìrì lọta", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Onye ije alakwúrúlá chi ya.", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Chukwuemeka bụ dike ụbụrụ nkọ", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ọkaibe n'ọhịa edemede", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ọkammụta nwere ùgwù", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Chaị! eze obi umeala alakpuo ụra.", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Izunna Okafor", "author": "Chidi Igwe", "title": "Gọọmenti Anambra Akasiela Ụlọakwụkwọ Patterson Grammar School Obì", "category": "Akwụkwọ"},
{"text": "Ihe ala rìrì àkárịá", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ma ya dịba, maka na ụwa a bụ ahịa", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Onye zụcha nke ya, ọ labá", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Chukwuemeka Ike ladị mma.", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Kókó kókó tìkó tìkó", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "N'ihi ajọ ọdachi ọkụ ọgbụgba ahụ dabìdòrò ụlọakwụkwọ 'Patterson Grammar School, Awada' ụbọchị ụka gara aga ma taa isi otu nwata akwụkwọ gbara ahọ iri na otu; gọọmenti Anambra akasiela ndị nlekọta nakwa ụmụakwụkwọ ụlọakwụkwọ ahụ obì.", "author": "Chidi Igwe", "title": "Gọọmenti Anambra Akasiela Ụlọakwụkwọ Patterson Grammar School Obì", "category": "Akwụkwọ"},
{"text": "Nke a bụ nke e kwupùtàrà oge aka na-achị steeti ahụ bụ Gọvanọ Willie Obianọ garùrù n'ebe ahụ ya bụ njinji nọrọ wee jie, bụkwa ebe ọ nọrọ wee kwaa arịrị ka banyere mkpamkpa ajọ ọkụ ahụ kpàrà ebe ahụ, ma keleekwa Chukwu na imirikiti ụmụakwụkwọ ahụ nọ n'ezi ekpe ekpere oge ihe ahụ mèrè.", "author": "Chidi Igwe", "title": "Gọọmenti Anambra Akasiela Ụlọakwụkwọ Patterson Grammar School Obì", "category": "Akwụkwọ"},
{"text": "Gọvanọ Obianọ nke ọ bụ ode akwụkwọ ukwu steeti ahụ, bụ Ọkammụta Solo Chukwulobelụ nọchitere anya ya kasìrì ụlọakwụkwọ ahụ, ndị ụka Anglịkan nakwa ndị ezinaụlọ nwata ahụ nwụrụ anwụ obì, ma kpee ka Chineke nara mkpụrụ obi ya na ndokwa, nyekwa ha obì iji wee dìé ya bụ ihe.", "author": "Chidi Igwe", "title": "Gọọmenti Anambra Akasiela Ụlọakwụkwọ Patterson Grammar School Obì", "category": "Akwụkwọ"},
{"text": "Dùm dùm kótì", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Eze, ka mkpụrụ obi gị zùrú ike udo", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ụbọchị nkwọ, ka anyị zụkọọ ọzọ n'ọhà mmụọ", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Onye ijè ladị mma.", "author": "Chidi Igwe", "title": "Dike Àláá Mmụọ", "category": "Akwụkwọ"},
{"text": "Ọ gara n'ihu kwuo na ọchịchị steeti ahụ ga-etinye amụmà pụrụ iche n'ọrụ iji hụ na e gbòchìrì ụdị ihe ahụ ịdabido ụlọakwụkwọ ọbụla ọzọ n'ọdịnihu, ma kwekwazie nkwà na gọọmenti ga-enyere ha aka n'ịrụzigharịsị ihe ọkụ ahụ gbarìkọrọ.", "author": "Chidi Igwe", "title": "Gọọmenti Anambra Akasiela Ụlọakwụkwọ Patterson Grammar School Obì", "category": "Akwụkwọ"},
{"text": "Na ntụnye nke ya, onyeisi ụlọ ọrụ nsọnyụ ọkụ na steeti ahụ, bụ Maazị Martin Agbili kwuru na ọ bụ ọkụ latiriiki kpatàrà ya bụ ọkụ ọgbụgba, ma kwuzie na ụlọ ọrụ ya ga-abàgide n'amụmà ịkụziri ụlọ ọrụ, ezinaụlọ nakwa ụlọ akwụkwọ dị iche iche nanwa ọhanaeze ihe ha kwesiri ịma banyere ọnọdụ nchekwa, dịka o siri metụta usoro isi zèéré ọkụ ọgbụgba. Ọ kpọkùzịkwàrà ọhaneze ka ha gbaa mbọ hụ na ha na-agbanyụsị ihe dị iche iche ha kwụnyere n'ọkụ tupuu ha apụba, iji gbochie ọkụ ọgbụgba.", "author": "Chidi Igwe", "title": "Gọọmenti Anambra Akasiela Ụlọakwụkwọ Patterson Grammar School Obì", "category": "Akwụkwọ"},
{"text": "Na mbụ oge ọ na-anabàta Gọvanọ, Bishọọpụ ụka Angịlịkan na Dayọsiisi Niger, bụ Bishọọpụ Owen Nwokolo kèlèrè ya bụ aka na-achị achị maka mmetụta ya nakwa ịbịa kpọtụrụ ụlọakwụkwọ ahụ maka ihe ọdachi ahụ, ma rịọzie ya ka gọọmenti gbatara ndị isi ụlọakwụkwọ na ndị nne na nna ọsọ enyemaka n'iwuzigharị ụlọ akwụkwọ ahụ ka ọ dịkwa otu ọ dị na mbụ.", "author": "Chidi Igwe", "title": "Gọọmenti Anambra Akasiela Ụlọakwụkwọ Patterson Grammar School Obì", "category": "Akwụkwọ"},
{"text": "Ọ dị ncheta na ajọ ọkụ ọgbụgba dị egwù dabìdòrò ụlọakwụkwọ Patterson Grammar School, dị n'Awada, na mpaghara okporo ụzọ awara-awara ahụ siri Ọnịtsha gaa Owerri, malite n'elekere iri nke abalị, ụbọchị ụka gara aga, bụ ụbọchị ụmụakwụkwọ siri n'oge ezumike laghachi, iji malite akwụkwọ.", "author": "Chidi Igwe", "title": "Gọọmenti Anambra Akasiela Ụlọakwụkwọ Patterson Grammar School Obì", "category": "Akwụkwọ"},
{"text": "Ya bụ ọkụ, nke gbara ogologo oge, ka e kwuru na ọ gbagwòrò ebe obibo ụmụakwụkwọ, gbakwa ngwongwo dị iche iche n'ụlọakwụkwọ ahụ pịataa, ma gbagbuokwa otu nwata nwoke aha ya bụ Chigozie Dimanyichie (gbara ahọ iri na otu) bụ onye esoghị ibè ya nọrọ n'ezi ebe ha na-ekpe ekpere tupuu ọkụ ahụ wee màlite.", "author": "Chidi Igwe", "title": "Gọọmenti Anambra Akasiela Ụlọakwụkwọ Patterson Grammar School Obì", "category": "Akwụkwọ"},
{"text": "By Izunna Okafor, Awka, Nigeria ", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "Mmadụ dị puku iri na iteghete, narị atọ na iri abụọ na atọ tinyere akwụkwọ maka ịgụ akwụkwọ n'efu na mba ofesi nke afọ puku abụọ na iri na iteghete na puku abụọ na iri abụọ nke ụlọọrụ PTDF na-achịkọba.", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "N'ọnwa Novemba afọ gara aga, PTDF kpọrọ òkù ka ụmụ Naijiria tozuru tinye akwụkwọ maka ịgụ akwụkwọ n'efu a nke ha na ndị mahadum dị na Britain, Germany na France ha na ụlọọrụ PTDF nwere ezi nkwekọrịta.", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "Oge itinye akwụkwọ bụ izu isii mere ka ụlọọrụ PTDF nweta akwụkwọ site n'aka mmadụ puku iri na iteghete, narị atọ na iri atọ.", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "Ụlọọrụ ahụ kwuru n'Abuja na mmadụ puku iri na ise, narị asatọ na iri abụọ na abụọ tinyere akwụkwọ maka ịgụ M. Sc., ebe mmadụ puku atọ, narị ise na otu tinyere akwụkwọ maka PhD na mba ofesi.", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "E kwuru na nwale nke ajụjụ ọnụ maka ndị a họpụtara n'otu abụọ ndị a ga-adị site n'ụbọchị iri abụọ na iteghete nke Eprel were ruo ụbọchị iri nke ọnwa Mee, afọ puku abụọ na iri na iteghete n'ebe ndị ahụ ewepụtagasịrị n'ala anyị.", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "Ihe gọọmenti etiti jiri were guzobe otu a bụ maka ọjụjụ ndị na-egwupụta mmanụ na mba ụwa jụrụ ịkụziri ụmụ Naijiria ihe ha ma gbasara otu na akarọngwa eji egwupụta mmanụ ọtụtụ afọ ka Naijiria chọpụtachara mmanụ.", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "Ebumnobi bụzi ka azụpụta ụmụ afọ Naijiria ga-ewere ọnọdụ odudu ma chịa isi n'ụlọ ọrụ a bụ nke ndị ọcha nọ n'isi ya, nke ga-eme ka ndị nọrọ n'ịhazi na idozi ụlọọrụ ahụ.", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "Nguzobe otu a n'afọ otu puku, narị iteghete na iri asaa na atọ, nke bidoro ọrụ n'uju n'afọ puku abụọ, bụ ụkwụ mbụ gọọmenti etiti zọpụrụ itinye ihe ndị ahụ ga-ebute mmepe ụlọọrụ mmanụ ala anyị.", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "Ịgụ akwụkwọ n'efu nke ụlọọrụ a nọrọ n'afọ gara aga zụọ ma wepụta ndị mara nke ekwe na-akụ n'ụlọ ọrụ mmanụ ala anyị.", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "Ụzọ ebe ndị a na-enye ndị a ọzụzụ gụnyere ịrụ ìgwè, igwu ihe, ọnọdụ okirikiri, nkà na ụzọ, ịchekwa, iwu, ịgụ ego, mgbasa ozi na ihe ndị ọzọ metụtara ụlọọrụ a.", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "Ụlọọrụ PTDF kwuziri na mmadụ puku anọ, narị iteghete na iri na isii bụ ndị rigoro erere ịgụ akwụkwọ n'efu a. Ha kwuru na mmadụ dị otu puku, narị anọ na iri anọ na iteghete bụ ndị gụrụ PhD, ebe mmadụ dị puku atọ, narị atọ na iri isii na asaa gụrụ M. Sc.", "author": "Chidi Igwe", "title": "Ịgụ Akwụkwọ N'efu nke PTDF", "category": "Akwụkwọ"},
{"text": "Izunna Okafor, Awka", "author": "Chidi Igwe", "title": "Òtù Nnọrọonwe Ekesàárala Ụmụakwụkwọ Unizik Erimeri", "category": "Akwụkwọ"},
{"text": "Ihu ọchị wàrà ụmụakwụkwọ mahadum Nnamdị Azikiwe dị n'Awka na nso nso a dịka òtù ọrụ obi ebere a maara dịka 'Chinedu Umeadi Foundation' kesààrà ha ihe erimeri sị iche iche, iji bèlatara ha agụụ. Ihe erimeri ahụ e kesààrà ndị ahụ gụnyere mba ji ruru narị anọ n'ọnụọgụgụ, igbe erimeri noduul karịrị narị anọ, mkpọ mmanụ nkwọchasị aka bụ 'hand sanitizer' ruru narị anọ, na àkpà nnu ruru iri, tinyere ihe ndị ọzọ.", "author": "Chidi Igwe", "title": "Òtù Nnọrọonwe Ekesàárala Ụmụakwụkwọ Unizik Erimeri", "category": "Akwụkwọ"},
{"text": "N'okwu ya bànyere nke ahụ, onye nnọchianya òtù ahụ na ya bụ mmemme, bụ Maazị Osoluchukwu Onwuadi, mèrè ka a mara na ụmụakwụkwọ ahụ bịara kpọtụrụ òtù ahụ maka enyemaka, ma sịkwazie na mgbata ọsọ enyemaka ahụ bụ ótù n'ime ụzọ òtù ahụ sigoro nyere ndị mmadụ aka, ọ kachasị n'ime oge a ihe na-esiri ụmụ mmadụ ike n'ihi mkpamkpa ọrịa nje korona na-akpa na mpaghara ebe dị iche iche.", "author": "Chidi Igwe", "title": "Òtù Nnọrọonwe Ekesàárala Ụmụakwụkwọ Unizik Erimeri", "category": "Akwụkwọ"},
{"text": "Ọ kọwara na òtù nnọrọonwe ahụ na-akwàdo ma na-elebàkarị anya n'ihe metụtara agụmakwụkwọ, nkwàdo ndị ntorobịa, ahụ ike, na ịchụ ụbịam ọsọ ụkwụ erughị àlà.", "author": "Chidi Igwe", "title": "Òtù Nnọrọonwe Ekesàárala Ụmụakwụkwọ Unizik Erimeri", "category": "Akwụkwọ"},
{"text": "Na ntụnye nke ya, nwanne onye nwe òtù ahụ, bụ Maazị Uchenna Umeadi, mere ka a mara na òtù ahụ adịla na mbụ kesàá ihe nkwàdo nye ndị obodo Abagana, tupu ụmụakwụkwọ ahụ wee bịa kpọkuo ha maka ịgbatara ha ọsọ enyemaka.", "author": "Chidi Igwe", "title": "Òtù Nnọrọonwe Ekesàárala Ụmụakwụkwọ Unizik Erimeri", "category": "Akwụkwọ"},
{"text": "O nyekwazịrị ụmụakwụkwọ ahụ ndụmọdụ ka ha na-erube isi nye ntụziaka dị iche iche gọọmenti nyere, nke gụnyere ịkwọchasị aka ha mgbe niile, ikpùchì ihe n'imi, ibèlàtà ngagharị, ịnọpụga anọpụga n'ebe mmadụ ibe ha nọ, tinyere ihe ndị ọzọ dị etu ahụ, iji gbanahị ibute ọrịa nje korona.", "author": "Chidi Igwe", "title": "Òtù Nnọrọonwe Ekesàárala Ụmụakwụkwọ Unizik Erimeri", "category": "Akwụkwọ"},
{"text": "Oge ọ na-ekele òtù ahụ maka mgbata ọsọ enyemaka ya nyegara ụmụakwụkwọ ahụ, onyeisi otu jikọtara ụmụakwụkwọ (SUG) na mahadum Unizik, bụ Maazị Samuel Jude kpèrè ka Chineke gọzie ma kwụghaghị ya bụ nwa amadi nwe òtù ahụ mmaji kwuru mmaji maka afọma ya, ọbụnadị dịka o kwèrè nkwa na a ga-ekesà ihe ahụ etu o kwèsìrì, mekwa ka o ruo ndị e mebeere ya aka.", "author": "Chidi Igwe", "title": "Òtù Nnọrọonwe Ekesàárala Ụmụakwụkwọ Unizik Erimeri", "category": "Akwụkwọ"},
{"text": "Òtù 'Chinedu Umeadi Foundation' bụ òtù enyemaka e hibere site n'aka Maazị Chinedu Umeadi, bụ nwaafọ Abagana dị n'okpuru ọchịchị ime obodo Njikọka nke steeti Anambra, ma birikwa na mba Canada.", "author": "Chidi Igwe", "title": "Òtù Nnọrọonwe Ekesàárala Ụmụakwụkwọ Unizik Erimeri", "category": "Akwụkwọ"},
{"text": "Òtù ahụ nọkwara na mmemme ahụ ụbọchị ahụ wee nye isi ọchịchị òtù ahụ jikọtara ụmụakwụkwọ mahadum ahụ, bụ SUG onyinye ego, iji kpọnyekwuo aka n'ihe erimeri ahụ e kesààrà ha.", "author": "Chidi Igwe", "title": "Òtù Nnọrọonwe Ekesàárala Ụmụakwụkwọ Unizik Erimeri", "category": "Akwụkwọ"},
{"text": "Izunna Okafor, Awka", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "Ọ kpọtụrụ akpọtụ na nso-nso a dịka otu nwaafọ Igbo ọrụ obi ebere na ịkwalite omenala Igbo na-echu ụra, bụ Maazị Chineto Ozigbo chịkọbàrà asọmpi mbem kara maka ndị na-ama mbem n'ala Igbo.", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "Asọmpi mbem ahụ e mere site n'usoro nzikọrịta ozi ọgbara ọhụụ, bụ nke weere ọnọdụ n'me ọnwa Mee, ma bụrụkwa nke mmadụ iri ise na anọ sonyere na ya, ebe mpụtara ya bụ nke e wepụtara n'abalị mbụ nke ọnwa Juunu.", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "N'okwu ya bànyere nke ahụ, onye chịkọbara/kwàdoro asọmpi ahụ, ma bụrụkwa onyeisi òtù 'Chineto Ozigbo Foundation', bụ Maazị Valentine Chineto Ozigbo kwùru na ebumnobi o jiri bàgide n'ihe dị etu ahụ bụ iji tute, gosipụta ma chekwaba ịma mma nke ọnatarachi ndị Igbo, ọkachasị dịka o siri metụta ịma mbem.", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "Ọ kọwara ịma mbem dịka otu n'ime ihe e jiri mara ndị Igbo na mgbe gboo, ya otu n'ime ụzọ pụrụ iche e si akọ ụdị akụkọ ntọala dị iche iche, na-eto dike, na-ekwupụta ma na-egosipụtakwa ihe dị iche iche n'ala Igbo; o wee sị na ọmarịcha ihe dị etu ahụ ekwesighị ka a hapụ ya ka ọ nwụọ, ya na ebube niile dị na ya.", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "O kwupụtakwazịrị obi ànụrị ya nà afọ ojuju ya banyere ọnụọgụgụ ndị ntorobịa sonyere n'asọmpi ahụ, ọkachasị otu obere nwata nwaanyị gbara ahọ iri, bụ Nwada Somtochukwu, onye mekwara nke ọma na asọmpi ahụ.", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "Ọ sị na, n'ilekwàsị anya na nke ahụ, na ya nwere olileanya na asụsụ na omenala Igbo agaghị anwụ maọbụ fuo, kama na ọ ga-aga n'ihu isi n'aka fère aka ụmụ na-eto eto n'ala Igbo ma e jigidesie ya ike.", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "Dịka ọ na ekele ndị kpere ikpe asọmpi ahụ, nke gụnyere Ọkammụta Kenneth Kalu, Dọkịta Odyke Nzewi, na Maazị Izu Oraelosi; Maazị Ozigbo, bụkwá onye kwadobụrụ asọmpi egwu ogene n'oge gara aga, kèlèkwazịrị ma dụọ ndị sonyere na asọmpi mbem ahụ (ma ndị tuuru ùgo ma ndị eturughị) ha ka ha jisie ike ma jigidesiekwa ọnatarachi ha ike, iji hụ na asụsụ na omenala Igbo anwụghị.", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "N'akụkụ nke ụmụnwoke, ndị tuuru ùgo n'asọmpi ahụ bụ Akunne Francis Sopulu (gbara onye nke mbụ, ma nweta ego dị puku naịra iri ise); Desmond Okonkwo (gbara onye nke abụọ, ma nweta ego dị puku naịra iri atọ), na Mbem Ugoezugo Okwodu (gbara onye nke atọ, ma nweta ego dị puku naịra iri abụọ).", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "N'akụkụ nke ụmụnwaanyị, ndị nwetara mmeri bụ Chinwendu Okafor Nzekwe (gbara onye nke mbụ, ma nweta ego dị puku naịra iri ise); Mbem Nne Akalabo (gbara onye nke abụọ, ma nweta ego dị puku naịra iri atọ), na Mbem Nwada Ngalakwesiri (gbara onye nke atọ, ma nweta ego dị puku naịra iri abụọ).", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "N'akụkụ ụmụnwoke na ụmụnwaanyị, ndị ọzọ gbara malite n'onye nke anọ ruo n'onye nke iri nwètara ego dị puku naịra iri n'otu n'otu, ebe ndị ọzọ niile sonyere na asọmpi ahụ nwetagbadoro puku naịra ise n'otu n'otu, nke mezịrị ka mkpokọta ego e nyere dịka ihe nrita na asọmpi ahụ dịzie narị puku naịra ise na ụma iri abụọ na ise (N525,000).", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "Ndị dị iche iche nwetara nturugo na imirikiti ndị ọzọ sonyere n'asọmpi ahụ kelere Maazị Ozigbo maka ohere ọma dị etu ahụ, kpee ka Chineke gọzie ma kwụghachi ya mmaji kwuru mmaji. Ha rịọkwazịrị ya ka o jide ka o ji n'ihe gbasaara inyerịtara ụmụ mmadụ aka na ịkwalite njirimara na omenala Igbo.", "author": "Chidi Igwe", "title": "Maazị Chineto Ozigbo Achịkọbala Ma Kwàdo Asọmpi Mbem Igbo", "category": "Akwụkwọ"},
{"text": "Izunna Okafor, Awka", "author": "Chidi Igwe", "title": "Ọba Akwụkwọ Anambra Na Momodu Achịkọbarala Ụmụakwụkwọ Asọmpi Sụpèéré M", "category": "Akwụkwọ"},
{"text": "Àgbà nke ikpeazụ nke asọmpi Sụpèéré M (Bụ Spelling Bee Competition) nke ahọ 2019 a chịkọbààrà ụmụakwụkwọ steeti Anambra na ndị na-agụ akwụkwọ n'ọba akwụkwọ steeti ahụ abịala n'isi njedobe n'Awka, ebe ndị tuuru ugo bùrù ọtụtụ ihe nrita dị iche iche wee laa.", "author": "Chidi Igwe", "title": "Ọba Akwụkwọ Anambra Na Momodu Achịkọbarala Ụmụakwụkwọ Asọmpi Sụpèéré M", "category": "Akwụkwọ"},
{"text": "Ya bụ asọmpi bụ nke a chịkọbara site n'aka ọba akwụkwọ steeti ahụ a mààrà dịka ọba akwụkwọ Ọkammụta Kenneth Dike dị n'Awka, site na njikọ aka Maazị Sule Momodu, bụ nwa amadi ahụ jibụrụ ọkwa na steeti ahụ dịka onyeisi ụlọ ọrụ ahụ na-ebu agha megide ịkpọ na ịtụ mgbere ọgwụ ike n'ala anyị, bụ ụlọ ọrụ National Drug Law Enforcement Agency (NDLEA).", "author": "Chidi Igwe", "title": "Ọba Akwụkwọ Anambra Na Momodu Achịkọbarala Ụmụakwụkwọ Asọmpi Sụpèéré M", "category": "Akwụkwọ"},
{"text": "N'okwu ya na mmemme ahụ, onyeisi ọba akwụkwọ steeti Anambra, bụ Dọkịta Nkechi Udeze kwùrù na ebumnobi mmemme ahụ bụ iji tute mmụọ ịgụ akwụkwọ na mmụọ ịgba mbọ n'etiti ụmụ na-eto eto, ya na ime ka ndị ntorobịa guzosie, wepu uche n'ihe iche aka mgba ọbụla ha na-agabìga, bụ nke pụrụ ime ka ọtụtụ n'ime ha malite itinye aka n'ịkwụ ụdọ, ịkpọ maọbụ ịtụ mgbere ọgwụ ike, na ọtụtụ ihe ọjọọ ndị ọzọ dị iche iche, dịka ọ dị na mpaghara ebe dị iche iche n'ụwa taa.", "author": "Chidi Igwe", "title": "Ọba Akwụkwọ Anambra Na Momodu Achịkọbarala Ụmụakwụkwọ Asọmpi Sụpèéré M", "category": "Akwụkwọ"},
{"text": "Banyere ótú ụmụakwụkwọ ahụ siri medobe n'asọmpi nke ahọ a, Dọkịta Udeze kwuru hoohaa na ha gbalịrị, ma sịkwazie na o nwèrè olileanya na ha ga-emewanye nke ọma karịa n'ahọ na-abịa abịa; ọbụnadị dịka o kelekwàzịrị Maazị Momodu, bụ onye o mere ka a mara na ọ bụ ya zụtàrà igwe lapụtọọpụ na ụfọdụ ihe nrita ndị ọzọ e bùnyèrè ndị nwetara nturu ùgò n'asọmpi ahụ, ma kpekwazie ka Chineke gaa n'ihu ịgọzi ya mmaji kwuru mmaji.", "author": "Chidi Igwe", "title": "Ọba Akwụkwọ Anambra Na Momodu Achịkọbarala Ụmụakwụkwọ Asọmpi Sụpèéré M", "category": "Akwụkwọ"},
{"text": "N'ajụjụ ọnụ Ka Ọ Dị Taa gbàrà ya, Maazị Sule Momodu kwùrù na ihe kpaliri mmụọ ya ịkwàdò asọmpi ahụ bụ iji mee ka ndị ntorobịa malite itinye oge na echiche ha n'ihe bara uru, karịa ịnọ nkịtị, n'ihi na, dịka o siri kwuo, obi onye na-anọ nkịtị bụ ụlọ ọrụ ekwensu.", "author": "Chidi Igwe", "title": "Ọba Akwụkwọ Anambra Na Momodu Achịkọbarala Ụmụakwụkwọ Asọmpi Sụpèéré M", "category": "Akwụkwọ"},
{"text": "Dịka ọ na-atụrụ ndị nwetara mmeri mmamma, ma na-akpọkùkwa ndị enwetaghị mmeri ka ha kwado onwe ha nke ọma maka ahọ na-abịa abịa; Maazị Momodu kpọkùkwazịrị Ndị Anambra na ụlọ ọrụ ndị ọzọ dị iche iche ka ha ñòmie ụdịrị ezi ihe ahụ, n'ihi ọtụtụ ihe ọma dị iche iche nke ahụ ga-eweta, ọ kachasị n'ịgbanwè echiche ndị ntorobịa ka ha màlite ịtụnye ụtụ nke ha na mmepe obodo, karịa itinye aka n'ọgwụ ike maọbụ ajọ ihe ndị ọzọ dị iche iche.", "author": "Chidi Igwe", "title": "Ọba Akwụkwọ Anambra Na Momodu Achịkọbarala Ụmụakwụkwọ Asọmpi Sụpèéré M", "category": "Akwụkwọ"},
{"text": "Na ntụnye nke ha n'otu n'otu, ụfọdụ ndị sonyere na mmemme ahụ, nke gụnyere Oriakụ Nneka Okoye, Oriakụ Chinyere Mụọto nke ụlọ ọrụ 'Post Primary School Service Commission' (PPSSC) na steeti ahụ, tinyere Oriakụ Ify Ọgakwu, na Oriakụ Nwabụeze sitere ụlọ ọrụ Anambra State Universal Basic Education Board (ASUBEB) tòrò ndị chịkọbàrà asọmpi ahụ, ma kpọkùokwa ndị nne na nna ka ha na-agbà ụmụaka ha ume ịgụ o pekata mepe, otu akwụkwọ n'ụbọchị.", "author": "Chidi Igwe", "title": "Ọba Akwụkwọ Anambra Na Momodu Achịkọbarala Ụmụakwụkwọ Asọmpi Sụpèéré M", "category": "Akwụkwọ"},
{"text": "Malite n'onye nke mbụ wee ruo n'onye nke atọ n'otu n'otu, ndị dị iche iche nwetara mmeri n'asọmpi ahụ gụnyèrè: Godwin Divine, Chinemerem Udigwe, na Promise Okoro (maka ogoogo sekọndịrị dị elu); Victory Dom-Okeke, Influence Ụkaegbu, na Chiamaka Ọkparachukwu (maka ogoogo sekọndịrị dị àlà); tinyere Chinwụba Emmanuela, Precious Akinlawal, na Hassan Ahmed (maka ogoogo praịma).", "author": "Chidi Igwe", "title": "Ọba Akwụkwọ Anambra Na Momodu Achịkọbarala Ụmụakwụkwọ Asọmpi Sụpèéré M", "category": "Akwụkwọ"},
{"text": "Ihe dị iche iche e nyèrè ndị ahụ tutere ùgò gụnyèrè igwe akụrụngwa lapụtọọpụ na tabụleetị, akpa akwụkwọ, akwụkwọ nkọwa okwu, akwụkwọ ọgụgụ dị iche iche, tinyere ọtụtụ ihe ndị ọzọ.", "author": "Chidi Igwe", "title": "Ọba Akwụkwọ Anambra Na Momodu Achịkọbarala Ụmụakwụkwọ Asọmpi Sụpèéré M", "category": "Akwụkwọ"},
{"text": "Asọmpi sụpeere m nke ahọ 2019 malitere n'ọnwa Máàchị, wee dịgide ruo abalị iri na anọ nke ọnwa Ekeresimeesi, bụ ụbọchị a chịkọbàra agba nke egbe buru ọ laa.", "author": "Chidi Igwe", "title": "Ọba Akwụkwọ Anambra Na Momodu Achịkọbarala Ụmụakwụkwọ Asọmpi Sụpèéré M", "category": "Akwụkwọ"},
{"text": "By Izunna Okafor", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "Asụsụ bụ njirimara ndi ma bụrụkwa nkụ dị na mbà na-eghere mbà nri. Ọ bụ ahụghị ebule ma sị elina dike n'ebe mkprịta ụka n'etiti mmadụ na ibe ya dị. Asụsụ bụ ihe mbụ mmadụ jiri karị ibe ya n'elu ụwa. Asụsụ bụ ihe ukwu.", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "N'ala Igbo, asụsụ bụ omenala; asụsụ bụ nwata tote o tokwuru; asụsụ bụkwazị ihe nketa, bụ nke sitere n'aka ndi nna-nna anyị ha wee rute anyị aka. Onye amaghị asụsụ ya nọ ọdụ ka onye ọbara kọrọ n'isi, maka na asụsụ bụkwa ndụ. Ọzọ, onye enweghị asụsụ, aha ya efuola maka na aha onye na-esite n'asụsụ onye. ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "Ihe  ndi a niile bụ eziokwu ma bụrụkwa ihe a gba n'aka e jighị enyò elele. Mana ọzọ dịka ibe ya ma bụrụkwa eziokwu ghe anya oghe bụ na ya bụ ọkụ siri n'aka nna-nna anyị hà wee rute anyị aka na-achọzị ịnyụ anyụ n'ụbọchị taa, maka ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "na ndi e nyere ya bụ ogiri amaghịzị uru ogiri bara n'ofe. Ndi Igbo n'ụbọchị taa na-agbakụtazị ya bụ asụsụ ha azụ ma chezọọ na ọ bụ ebe onye bi ka ọ na-awàchi, na a naghịkwa aghara isi aka wee agba ụrịọm, maka na ngwere ghara ukwu osisi, aka akpara ya. ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "Ọtụtụ n'ime ha anaghịzịkwa enye ụmụ ha aha Igbo ma ya fọdụzie ịsụrụ ha ya bụ asụsụ, n'ihi na ha chezọrọ na ọ bụ aha na asụsụ onye ka e ji ama ebe onye si. Dịka ọ bụ ihe a hutaghị n'oge nke nna-nna anyị ha, ọtụtụ Ndi Igbo n'ụbọchị taa apụghịzịkwa ịsụ asụsụ Igbo ogologo oge na-ejighị okeeke ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "ọcha bụ Bekee wee gwarụkọọ ya, ebe ụfọdụ na-apụghịdị ịsụ ya asụ ma ncha, ma ya fọdụzie ide ya ede n'akwụkwọ, tụmadụ ụmụafọ Igbo ndi nọ n'ụlọakwụkwọ dị iche iche. Onye ọbụla na-asụzị bekee, dịka a ga-asị na ọ naghị anyụ nsị. Ha wee chezọọ na ọkwa mbà na-achị n'olu n'olu. ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "Ugbua bụzịkwa oge a na-ahụta onye na-asụ Igbo dịka onye amaghị ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "akwụkwọ ma ọ bụ onye esoghị n'ihe a na-eme. Ọbụladị n'ụlọakwụkwọ ugbua, ndi nkụzi jikwuzị bekee were akụzị asụsụ Igbo n'oge Igbo, ma na-ejikwa ụtarị pịapụ nwata akwụkwọ mmụọ ọjọọ n'anya maka na ọ sụrụ asụsụ Igbo oge ya na ụmụafọ Igbo ibe ya na-akprịta ụka. ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "Ndi be anyị, ọ bụ gịnị na-emezị? Ọ bụkwa onye tara anyị amosu a? Ọ bụ etu a ka ndi nna-nna anyị ha siri megide, asụsụ a wee rute anyị aka taa? Ndi Hausa na ndi Yoruba esi etu ahụ eme banyere asụsụ nke ha?", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "Gịnị mezịrị na anyị achọghị ịkpọ nke anyị nke anyị, ka njirimara anyị wee dịrị anyị? Anyị èchèzọọla na ọ na-abụ onye kpọọ ọba ya ọkpọkọrọ, agbatobi ewere ya kpoo ahịha?", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "Ndi òtù UNESCO ekwuola ma buo amụma n'afọ na asụsụ Igbo ga-efù kpamkpam n'oge adịghị anya. ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "Gịnị ka anyị na-eme banyere nke ahụ iji wee gbochie ya imezu ma mee ha ndi amụma ụgha na ndi ọnọ na ndo ahụ ọnwa? Ọ kwa a sị na ọ bụ okenye nwụchaara ụmụaka wee nwerezie ịkpọ ikiri?", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "Kedụ ihe kpatara na anyị adịghịzị agụ ụmụ anyị aha uche dị n'ime ya, dịka ndi gboo si eme n'oge nke ha, bụ mgbe ha na-agbaso ihe mere na ndụ mmadụ, ma ọ bụ ihe a chọrọ ka ọ bụrụ wee na-enye ya aha? Gịnị ka o jiri bụrụzie aha éfù na aha nwa nkịta onye ọcha kazịịrị anyị mma? ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "A na-ekwu na ọrịa ezughị oke, onye ịba a na-etokwu afọ. ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "Ndị Igbo, chetakwanụ na ọ na-abụ onye sonyụọ ọkụ ya, ọ nọrọ n' ìsì, maka na ụdọ nkwụ onye okechì ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "tibie n'ópùpè, ị mara na ụwa ya agwụla. Ya mere, gbaa mbọ malite ịtụnye ụtụ nke gị taa dịka ezi nwa afọ, iji wee kwalite asụsụ Igbo, bụ isi sekpụ ntị na njirimara na omenala ndi Igbo. Ugbua kabụkwa gboo, maka na o si ta dị mma, ọ dịbara gboo. Onye nwere ntị, ya nụ, maka na ọ na-abụ onye a gwara kwe, a hụ ọzọ, a gwakwa ya. Mana onye a gwara agwa, ma ọ nụghị anụ, o mee emee ọ hụ ahụ. ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "E mee ngwa ngwa e meghara ọdachi. ", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "Asụsụ Igbo ga-adịrịrị...", "author": "Chidi Igwe", "title": "Asụsụ Igbo Ga-Adị", "category": "Akwụkwọ"},
{"text": "By Izunna Okafor", "author": "Chidi Igwe", "title": "Mmeghe Akwụkwọ: Ndị Nkụzi Awka North Enyela Onyinye Ihe Nkwado Adịmọcha", "category": "Akwụkwọ"},
{"text": "Dịka ọ bụ ihe doro anya na ụlọakwụkwọ ga-emepeghatị na steeti Anambra n'abalị anọ nke ọnwa Ọgọstụ ahọ a maka ndị nọ n'ogoogo ụfọdụ; ndị nkuzi akwụkwọ praịma nọ n'okpuru ọchịchị ime obodo 'Awka North' nke steeti ahụ ejikọọla aka bute, ma nye onyinye ihe dị iche iche e ji akwalite adịmọcha.", "author": "Chidi Igwe", "title": "Mmeghe Akwụkwọ: Ndị Nkụzi Awka North Enyela Onyinye Ihe Nkwado Adịmọcha", "category": "Akwụkwọ"},
{"text": "Nke a, dịka o siri dòó anya, bụ na nkwadobe maka mmepe akwụkwọ ahụ, ma bụrụkwa ntụnye nke ha n'igbochi mgbasa ọrịa nje korona na n'ịkwàlite ọnọdụ adịmọcha n'ụlọakwụkwọ dị iche iche.", "author": "Chidi Igwe", "title": "Mmeghe Akwụkwọ: Ndị Nkụzi Awka North Enyela Onyinye Ihe Nkwado Adịmọcha", "category": "Akwụkwọ"},
{"text": "Akụrụngwa nkwàlite adịmọcha ahụ ndị nkuzi ahụ tụkọtara gụnyère bọkeeti mmiri dị iri asaa na asatọ n'ọnụọgụgụ, mkpọ mmanụ nkwọcha aka, bụ sanịtaịza dị iri asaa na asatọ n'ọnụọgụgụ, tinyere nchà mmiri dị iri asaa na asatọ n'ọnụọgụgụ, ma bụrụkwa nke ha nyefèrè n'aka okpuru gọọmenti okpuru ọchịchị 'Awka North', maka ikesàrà ya ụlọakwụkwọ praịma niile dị n'okpuru ọchịchị ahụ.", "author": "Chidi Igwe", "title": "Mmeghe Akwụkwọ: Ndị Nkụzi Awka North Enyela Onyinye Ihe Nkwado Adịmọcha", "category": "Akwụkwọ"},
{"text": "N'okwu ya oge ọ na-anabata ihe ndị ahụ n'aha gọọmenti, onyeisi oche nchere oge n'okpuru ọchịchị ime obodo 'Awka North' , bụ Maazị Ferdinand Onwuje kọwara akparamagwa na ònyìnye afọ òfùfò ndị nkuzi ahụ dịka nke magburu onwe ya nakwa ihe ọ tụghịdị anya ya chaa-chaa.", "author": "Chidi Igwe", "title": "Mmeghe Akwụkwọ: Ndị Nkụzi Awka North Enyela Onyinye Ihe Nkwado Adịmọcha", "category": "Akwụkwọ"},
{"text": "Dịka ọ na-agba akaebe na ndị nkuzi ahụ na-eme nke ọma n'ịkwàdo na ịkwàlite ọnọdụ mmụta n'ime okpuru ọchịchị ime obodo ahụ; Maazị Onwuje kelekwazịrị ha maka ọmarịcha omume ahụ nakwa ezi ọrụ ndị ọzọ ha na-arụ, ma kwe nkwà na ọ ga-aga n'ihu inye ha nkwàdo.", "author": "Chidi Igwe", "title": "Mmeghe Akwụkwọ: Ndị Nkụzi Awka North Enyela Onyinye Ihe Nkwado Adịmọcha", "category": "Akwụkwọ"},
{"text": "Si n'aka Izunna Okafor", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "A kọwaala ịkwụ ụdọ maọbụ mmadụ igbu onwe ya dịka ihe mmadụ kpachapụrụ anya mee, nakwa ihe arụ jọgburu onwe ya, ma n'anya mmadụ ma n'anya Chineke.", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "Nke a bụ nke e kwupụtara site n'ọnụ Ụkọchukwu (Mọnsaịnọ) Jerome Madueke, nke Ụka Katọliiki na Dayọsiisi Ekwulọbịa, n'okwu ya na mmemme ụbọchị mgbochi ịkwụ ụdọ na mba ụwa, nke ahọ 2020, bụ nke a chịkọbàrà site n'aka ọba akwụkwọ steeti Anambra.", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "N'okwu ya na mmemme ahụ, wééré ọnọdụ n'Awka bụ isi obodo steeti Anambra, Ụkọchukwu Madueke mere ka  a mara na dịka mpụtàrà e wepụtàrà site n'aka ụlọọrụ mba bụ 'World Health Organisation' siri kọwaa, mmadụ karịrị narị puku atọ na-akwụ ụdọ/na-egbu onwe ha kwà ahọ ọbụla na mba ụwa, ebe ọnụọgụgụ ndị na-anwà igbu onwe ha gafere ndè iri abụọ kwà ahọ ọbụla.", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "O kwuru na okpukperechi nà ndị ndu ụkà okpukperechi dị iche iche nwere nnukwu ọrụ dịịrị ha n'igbòchi ịkwụ ụdọ, ma nyezie onye ọbụla ndụmọdụ ka ọ gharadị ịnwa ànwà chèé echiche ịkwụ ụdọ maọbụ igbu onwe ya, ma ya fọdụzie ime ya eme, n'agbanyeghị etu ọnọdụ siri dịrị onye ahụ, n'ihi na o nweghị ihe ọbụla karịrị ndụ mmadụ.", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "N'akụkụ nke ya, onyeisi isinglaba ọmụmụ ihe 'Social Sciences' na mahadum Nnamdị Azikiwe dị n'Awka, bụ Ọkammụta Ugokwe Josephine Rita mèrè ka a mara na ọtụtụ ndị mmadụ kwụrụ ụdọ abụghị maka na ndụ ha kpọdoro isi n'ala maọbụ maka na ụbụrụ ha ezùchaghị òkè, n'ihi na e nwere ọtụtụ mmadụ nọkwa n'ụdị ọnọdụ ahụ, mana ha akwụbeghị ụdọ maọbụ gbuo onwe ha. Ọ sị na ọtụtụ mmadụ kwụrụ ụdọ maka na ha nwèrè echichè na mkpali ịkwụ ụdọ, ma hụta ịkwụ ụdọ dịka usoro kacha mma isi gbòó nsogbu nke ụwa.", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "Na mbụ n'okwu mmalite ya, onyeisi ọba akwụkwọ steeti Anambra, bụ Dọkịta Nkechi Udeze mèrè ka a mara na ụbọchị ahụ bụ ụbọchị òtù mba ụwa 'United Nations' wepụtàrà maka igbòchi ịkwụ ụdọ, ma kwuo na ọba akwụkwọ ahụ kpebírì isonyè na mmemme ahụ nke ahọ a, ma tinyekwazie ya na n'otu n'ime mmemme dị iche iche ha ga na-emerúbe kwà ahọ ọbụla, iji si ebe ahụ tụnye ụtụ nke ha n'igbòchi ịkwụ ụdọ.", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "Ọ kọwara isiokwu mmemme ahụ nke ahọ a — 'Ịrụkọ Ọrụ Ọnụ Iji Gbochie Ịkwụ Ụdọ' (nke pụtara 'Working Together to Prevent Suicide' n'asụsụ bekee) dịka isiokwu a kpachapụrụ anya wee họpụta, n'ihi na site na mmadụ inyerịtara ibè ya aka, mmadụ ịgbà ibe ya ume, na onye ọbụla ijikọ aka n'ọrụ mee ihe kwesiri ya, ịkwụ ụdọ ga-akwụsị maọbụkwa ọnụọgụgụ ya adatuo kpamkpam na mba ụwa.", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "Na ntụnye nke ya, onyeisi ụlọọrụ 'Digital Entrepreneurship Office' bụ Maazị Ifeanyị Aniagoh mèrè ka a mara na ya anaghị emetere onye kwụrụ ụdọ ebere. ", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "Ọ sị na ihe mere akụkọ ịkwụ ụdọ jizị abawanye ụba n'ụwa ugbua bụ maka na e nweela mgbanwè n'etu ndị mmadụ si ahụta ihe, nakwa ihe ndị mmadụ na-etinyekarịzị uchu na ya ugbua, ma kwuo na ịlaghachi azụ n'ezigbo ihe ahụ ndị mmadụ gbakụtazịrị azụ ugbua (nke gụnyere ezi akparamagwa, inwe afọ ojuju na ịkwụba aka ọtụ) bụ ótù ụzọ kacha dị mfe a pụrụ isi gbochie ịkwụ ụdọ, bụ nke na-arịzị ibè ya elu na mba ụwa taa.", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "N'okwu ya na mmemme ahụ, nnukwu onye enyemaka pụrụ ichè nye Gọvanọ Willie Obiano n'ihe gbasaara agụmakwụkwọ sekọndịrị, bụ Dọkịta Paul Ifeanyị kpọpụtasịrị ụfọdụ ihe ndị ọzọ dị iche iche mere ndị mmadụ ji akwụ ụdọ, ma kpọkuzie onye ọbụla ka o nwee afọ ojuju n'ihe o nwere, tụkwàsị obi na olileanya ha na Chineke, ma gbasie mbọ ike, karịa iji onye ọzọ na-atụnyere onwe ya maọbụ ịtụkwasị obi n'ihe nke ụwa, n'ihi na nke ahụ edubànyela ọtụtụ mmadụ n'igbu onwe ha.", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "A nọrọ na memme ahụ mee mkparịtaụka, gụọ abụ (bụ 'poems') ma mekwa ihe ngosi ejìjè (banyere ịkwụ ụdọ) site n'aka  ótù jikọtara ndị ntorobịa na-ede akwụkwọ, bụ 'Society of Young Nigerians Writers' (ngalaba nke steeti Anambra).", "author": "Chidi Igwe", "title": "Ọba Akwụkwọ Anambra Emerùbela Ụbọchị Mgbochi Ịkwụ Ụdọ Na Mba Ụwa", "category": "Akwụkwọ"},
{"text": "Jide Mmadụ 80 Maka Òtu Nzuzo", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "Si n'aka Izunna Okafor", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "Ndị uweojii steeti Anambra nọrọ na nsonso a wee nwetakwa nturuugo ọzọ, dịka ha jidèrè mmadụ ruru iri asatọ n'ọnụọgụgụ maka otu nzuzo na arụrụala ndị ọzọ dị iche iche na steeti ahụ.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "Onye na-ahụ maka mmekọrịta ọhaneze na ndị uweojii na steeti Anambra, bụ SP Haruna Mohammed mere ka ụwa mara nke a site n'ozi ọ kụpụụrụ ndị nta akụkọ ụbọchị Mọnde.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "Ọ sị na ótù onye n'ime ndị ahụ e jidere bụ otu nwata nwoke gbara ahọ iri na isi, bụ Echezona Metu, ma bụrụkwa onye e jidèrè maka iji egbe ọnụ abụọ (bụ double-barrel) wee gaa akwụkwọ n'ụlọakwụkwọ ya dị n'Igboukwu, n'okpuru ọchịchị Agụata.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "Ya bụ nwata nwoke ka e kwuru na ọ nọ n'ógó SS1 nke sekọndịrị ya, ma bụrụkwa onye a nwụchiri n'ogigè ụlọakwụkwọ ya ebe o bu egbe ahụ.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "Oge a gbara nwata nwoke ahụ ajụjụ ọnụ, ọ sị na ọ bụ nna ya (kagoro nka) nwe egbe ahụ, ma bụrụkwa nke o jiri wee lụọ agha n'oge gara dịka onye òtù agha Biafra. Ọ sị na ya bùrù egbe ahụ wee bịa akwụkwọ ka o wee gosi ụmụakwụkwọ ibe ya n'ezi na nna ya nwèrè égbè ma bụrụkwa onye agha Biafra soro wee lụọ agha n'oge mbụ, n'ihi na o tèéla o siri gwaba ha bụ ụmụakwụkwọ ibe ya, mana ha ekweteghị; o wee sịzie ka o buru egbè nna ya bịa akwụkwọ bịa gosi ha, ka ha wee kwụsị ịgba ịtà.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "Ọnụ na-ekwuru ndị uweojii bụ SP Mohammed gara n'ihu mee ka a mara na ngalaba ọrụ uweojii pụrụ ichè na-ébú agha megide otu nzuzo, bụ 'Special Anti-Cult Unit(SPACS)' nọrọ n'abalị mbụ nke ọnwa septemba a wee jide mmadụ iri na isii a na-enyo ènyò na ha bụ ndị otu nzuzo na mpaghara Ogidi/Nkpor.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "N'otu aka ahụ, ọ sịkwa na e jidere mmadụ isii na mpaghara ụzọ Amansea n'abalị abụọ nke ọnwa a; jide mmadụ ise na mpaghara ụzọ Onitsha/Nkpor n'abalị atọ nke ọnwa a; jide mmadụ asaa na mpaghara ụzọ Oba/Nnewi n'abalị anọ nke ọnwa a; jide mmadụ isii na mpaghara ụzọ Nsugbe/Nkwelle-Ezunaka n'abalị ise nke ọnwa a; ma jide mmadụ asatọ na mpaghara ụzọ Ogbunike/Abagana, n'abalị isii.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "Ọ gara n'ihu kwuo na ha jidekwara mmadụ anọ na Nawfịa n'abalị asaa nke ọnwa a; jide mmadụ anọ na mpaghara ụzọ Nimo/Abagana n'abalị asatọ; jide mmadụ iri na abụọ na mpaghara ụzọ Ifitedunu/Awkuzu n'abalị iteghete nke ọnwa a; jide mmadụ anọ n'Amikwo n'abalị iri nke ọnwa a; jide mmadụ ise n'abalị iri na anọ nke ọnwa a na mpaghara ụzọ Nsugbe/3-3; ma jidezie mmadụ anọ n'abalị iri na ise nke ọnwa a na mpaghara ụzọ Ebenebe /Ugbenu.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "Ọ kọwara na ihe e nwekọtasịrị n'aka ndị ahụ gụnyèrè égbè dị ise n'ọnụọgụgụ, mmà iri, dágà abụọ, anyike ise, òkpu atọ, tinyere mgbọ égbè na ụfọdụ ihe ndị ọzọ ha ji 'arụ ọrụ' ala adịghị mma ha. Ọ sịkwa na a ka na-eme nnyòcya banyere ndị ahụ na arụrụala ha, ma sịkwa na a ga-akpụpụ ha ụlọikpe ma ọ bụrụ na e mechaa ya bụ nnyocha.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "N'okwu nke ya, onyeisi ndị uweojii na steeti ahụ, bụ CP John Abang kèlèrè Ndị Anambra maka ezi agbambọ, njikọaka na enyemaka ha na-enyere ndị uweojii n'ọrụ ibuso ohi, mpụ na arụrụala agha na steeti ahụ, ọkachasị site n'inye ha ozi na-enyere ha aka ịnwụchi ndị omekéòmè. ", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "Ọ dụrụ ha ọdụ ka ha jisie ike n'ime nke ahụ, ọbụladị dịka ọ kpọkùrù ha ka onye ọbụla hie asaa naabọ n'anya banyere etu o si eme ihe, ọkachasị ugbua a batagoro n'ime ọnwa mba, bụ mgbe mpụ na arụrụala ji abawanyekarị ụba.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "O kwuru na ụlọọrụ uweojii steeti ahụ agaghị ada mbà maọbụ zùo ike n'agha ahụ ọ na-ebu megide mpụ na arụrụala. Ọ gwakwara onye ọbụla hụtara ọnọdụ dị añaa na gburugburu ya ka ọ kpọọ akara ekwentị 07039194332 maka ịgbatara ya ọsọ enyemaka.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Akwụkwọ"},
{"text": "Izunna Okafor, Awka, Nigeria", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Ndị Igbo sị na ọ na-abụ a kọwaruo, a maruo, maka na onye amaghị ọfọ nna ya nwèrè ike ịkpọ ya mkpirisi osisi nkịtị. Ọ bụ n'ihi nke a ka o jiri dị mkpà idepụtesi aha ụfọdụ anụmanụ na ihe a na-akpọ ha n'asụsụ Igbo. Ọ bụ ihe doro anya na ụfọdụ ndị Igbo amaghị ihe a na-akpọ ụfọdụ anụmanụ n'asụsụ Igbo, ebe aha anụmanụ ụfọdụ yiri onwe ha na-agbasàsịkwa ụfọdụ ndị mmadụ anya. Nke ahụ wee bụrụzie ihe mgbagwòjuanya nyéré ụfọdụ mmadụ. O nwèrè anụ ị na-achọ aha ya n'Igbo, edemede a ga-enyere gị aka. Ebe ọkụ nyụọrọ taa, a wụsa ọwa; izuụka ọzọ, anyị ebidokwa ebe anyị kwụsịrị.", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Aha bekee ụfọdụ anụmanụ na ihe a na-akpọ ha n'asụsụ Igbo gụnyèrè: ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Guinea Fowl — Ọgazị", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Duck —Ọbọgwu", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Turkey —Tolotolo/Torotoro ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Ostrich — Enyi Nnụnụ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Pigeon — Nduru/Ndulu", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Antelope — Ele/Ene", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Bed Bug — Chinchi", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Ram — Ebune/Ebule/Ebili", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Squirrel — Ọsa", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Hyena — Nkịta Ọhịa/Nkịta Ọfịa", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Dog—  Nkịta", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Horse — Ịnyịnyà", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Camel — Ịnyịnyà Ibu", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Wall Gecko — Agu Ụnọ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Egret – Chekeleke", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Snake — Agwọ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Chicken — Nwa Ọkụkọ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Pig — Ézì", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Elephant — Ényí", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Monkey — Ènwè", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Chimpanzee — Àdáka", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Gorilla — Ọzọdịmgba", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Rat —  Oke", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Hen — Nnekwu Ọkụkọ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Cock — Okeọkpà", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Fowl — Ọkụkọ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Crocodile  — Agụiyi", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Cat — Buusu/Nwonogbo/Nwamba", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Toad — Awọ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Frog — Mbara/Mbala/ Nte/Akiri", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Lizard — Ngwere/Ngwele", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Mosquito —Anwụ Ntà", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Grasshopper — Ụkpana", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Kite — Nkwọ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Spider — Ududo", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Praying Mantis — Ogolongolo/Ogonongono", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Earthworm — Ídìdè", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Cricket —Mbụzụ/Mgbaja", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Bat — Ụsụ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Scorpion — Akpị", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Bee — Añụ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Crab — Nshịkọ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Millipede — Esu", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Cockroach — Ụchịcha", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Worm — Òkpò", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Centipede — Agbakụrụ/Ọgbakụrụ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Grasscutter — Nchì", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Woodpecker/Speight — Ọtụrụkpokpo/Ọtụkpokpo", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Civet —  Edi/Edi Ụra", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Butterfly — Oloko Mbụba/Olokoro Mbụba", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Chameleon — Ugwumagala/Ugwumagana", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Fox — Nyanwụrụmede", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Fish — Azụ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Owl = Ikwìkwii/Iyi Ọchị", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Pig — Ezì", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Lion — Ọdụ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Tiger — Agụ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Leopard — Agụ Awọlọ/Agụ Awọrọ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Wasp — Èbù", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Weaver ant — Ídò", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Porcupine — Ébì/Óbì Ọgwụ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Shrew — Nkakwụ/Nkapị ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Rat — Oke", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Izunna Okafor, Awka, Nigeria", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "Eleke Ntị Ọba — Swallow Bird", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Hog — Ezi Ọhịa", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Hawk —Agụmbu", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Periwinkle — Isam", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "A kọwaala mkpà ọ dị ịkwàlite ụmụaka nwaanyị ịgụ akwụkwọ nke ọma, ma kpọkwa òkù ka e bèlata otu e si emekpà ụmụaka ụmụnwaanyị ahụ nakwa etu e si akpachàpụ ha n'akụkụ n'ụzọ ezighị ezi.", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "Nke a bụ isi sekpụ ntị ma bụrụkwa okwu a kpụ n'ọnụ na mmemme imerùbè ụbọchị nwata nwaanyị na mba ụwa (nke ahọ 2020), bụ nke a chịkọbàrà site n'aka ọba akwụkwọ steeti Anambra bụ 'Prof. Kenneth Dike Central E-Library', site na njikọaka ụlọọrụ 'Development Initiative for Technology and Empowerment' (DEVITEM), nakwa ụlọọrụ 'Davina Care Foundation'.", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "N'okwu ya na mmemme ahụ, bụ nke weere ọnọdụ na Nteje, obodo okpururu ọchịchị Oyi na steeti Anambra; onyeisi ọba akwụkwọ steeti Anambra, bụ Dọkịta Nkechi Udeze kọwàra ụbọchị ahụ dịka ụbọchị òtù mba ụwa bụ 'United Nations' mapụtara iji wee merùbe ncheta nwata nwaanyị, iji kpọọ òkù ka a na-enyekwu ha òhèrè ọma n'ezi ihe ọbụla dịka a na-enye ibè ha.", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "Bush Fowl — Ọkwà", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Black Hawk — Mgba", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Goose — Ọbọgwụ Mmiri", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Boa Constrictor — Eke Ọgbà", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Ọ sịkwa na ụbọchị ahụ bụ ụbọchị e wepụtàra iji kpọọ òkù ka e belata etu e si emekpà ụmụaka ụmụnwaanyị ahụ n'ihi nwaanyị ha bụ, ya na iji nyekwara ha aka iru ogoogo ha chọrọ iru n'obodo na na ndụ ha. ", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "Ọ kọwara isiokwu mmemme ahụ nke ahọ a \"Olu M, Olileanya Anyị Ha Nhàtá Nhà\" (My Voice, Our Equal Future) dịka nke dabàrà adabà, ma kpọkuzie ụmụaka ụmụnwaanyị bịara mmemme ahụ ọdụ ka ha kwe ka ndị nọ na gburugburu nakwa ọha mmadụ nụrụ olu ha ma hụkwa ihe ha nwere ịtụnye maka ọdịmma nke ọha mmadụ, ma ugbua ma n'ọdịnihu.", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "Na ntụnye nke ya, onye nhazi ihe mmemme n'ụlọ ọrụ 'Development Initiative For Technology and Empowerment (DEVITEM)' bụ Oriakụ Ngọzị Osuchukwu kọwara na ma nwa nwoke na nwa nwaanyị dịcha mkpà n'ụwà, ma sịkwa na o kwesiri ka onye ọbụla na-emesò ha nke ọma dịka o siri kwesi, karịa imekpà otu onye maọbụ ibè ya ahụ, ọkachasị dịka e si emesò ndị nwaanyị.", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "Ọ dụrụ ụmụaka ụmụnwaanyị ahụ ọdụ ka ha gharakwa ikwe ka mmadụ ọbụla kwụsị maọbụ gbochie ha imezùpụta maọbụ ịchawapụtà ọmarịcha ọnatarachi ha nwere nà ihe ndị ọzọ Chineke jiri gọzie ha. Ọ gwakwazịrị ha ka ha gosi ụwa ihe pụrụ iche dị ha n'ime, ma gbasiekwa mbọ ike iji bụrụ ndị kwụụrụ onwe ha, ma nwekwa ike ịtụnye ụtụ nke ha na mmepe obodo, ma ugbua, ma n'ọdịnihu.", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "Reticulated Python — Eke Ukwu", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "N'okwu nke ya, onyeisi ụlọọrụ 'Davina Care Foundation' bụ Oriakụ Yohanna Racheal mèrè ka a mara na nwata nwaanyị ọbụla nwèrè ihe Chineke tinyere ya n'ime (dịka ọ dịkwà n'ụmụnwoke), ma gwazie ụmụaka ụmụnwaanyị bịara mmemme ahụ ka ha chọpụta ma gosi ụwa ihe ahụ pụrụ ichè Chineke tinyere n'ime ha. Ọ kọwara mkpà ọ dị na e bidoro na nwata wee kụzibere ụmụaka ahụ ihe ha kwesiri ịma n'oge, n'ihi na nke ahụ ga-enyere ha aka ịma aka nri ha na akaekpe ha, nyere ha aka ibido n'ogè gbaba mbọ, ma nyekwara ha aka ịbụ ndị bara uru n'obodo. Ọ kpọkukwazịrị gọọmenti na ndị nọ n'ọkwa ọchịchị n'ogoogo dị iche iche, ka ha gbaa mbọ tụnye ụtụ nke ha n'ịkwàlite ikike dịịrị ụmụaka ụmụnwaanyị, ọkachasị site n'inye ha òhèrè kwesiri n'ihe dị iche iche ha na-eme.", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "N'okwu ha n'otu n'otu, ụfọdụ ndị nkụzi ụmụakwụkwọ ha sonyere na mmemme ahụ, nke gụnyere Oriakụ Nkiruka Nwafor (nke ụlọakwụkwọ 'St. Paul's Nursery and Primary School, Nteje'); Nwaada Ifeoma Chukwubeze (nke ụlọakwụkwọ 'Mount Olive College, Umunya'), na Maazị Mbanugo Ekene (nke ụlọakwụkwọ 'Esedo Memorial Nursery and Primary School, Nteje') kèlèrè ọba akwụkwọ Anambra maka imerùbè mmemme ahụ nke ahọ a n'ebe ọ dị ha nso, nke mezịrị ka ụmụakwkwọ ha soro rita uru na ya, site n'ihe mmụta dị iche iche ha mụtara ebe ahụ. Ha kwezịrị nkwà iburu ozi ahụ wee lakwuru ụmụakwụkwọ ha ndị ọzọ.", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "Hippopotamus —Akụm Tiwara Ụgbọ/Utobo", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Iguana — Ngwèrè Aghọ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Ka ọ na-ekwupụta uche ya banyere mmemme ahụ, otu nwata akwụkwọ sitere ụlọakwụkwọ 'Mount Olive College, Umunya' bụ Nwaada Igbokwe Chinaza mère ka a mara na mmemme ahụ na nkuzi dị iche iche e nyere ebe ahụ mèpèrè anya ya na uche ya ka ọ mara ụfọdụ ihe dị iche ọ mabụghị n'oge mbụ dịka nwata nwaanyị. O kelere ọba akwụkwọ Anambra na ụlọọrụ ndị ọzọ ya na ha jikọrọ aka wee hazie ihe mmemme ahụ, ma kwezie nkwà ime ka ụwa nụrụ olu ya ma hụkwa ihe o nwere ịtụnye na mmepe obodo, dịka nwata nwaanyị, ma ugbua ma n'ọdịnihu.", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "A nọrọ na mmemme ahụ mee ihe ngosi dị iche iche site n'aka ụmụakwụkwọ, ma nye nkuzi ma jụkwa ajụjụ banyere ihe metụtara ụmụaka ụmụnwaanyị.", "author": "Chidi Igwe", "title": "Ọba Akwụkwọ Anambra Na Òtù Nnọrọonwe Emeela Ụbọchị Nwata Nwaanyị", "category": "Akwụkwọ"},
{"text": "Egret — Chekeleke", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Donkey — Jakị", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Turtle — Mbe Mmiri", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Eel — Azụ Ikoro", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Dragon Fly —Tatambeneke/Tatambeleke", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Maggot — Ikpùrú", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Buffalo — Atụ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Wolf — Agụ Owulu", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Usoro nzikọrịta ozi ọgbara ọhụrụ ‘Social Media’ bụzi egwu e ji n’ụwa nille taa. O mere ka mgbasaozi na-aga ọsọ ọsọ n’egbughị oge ọbụla karịa ka ọ dị na mbụ, oge ụmụ ụwa ji eze ekpe ekwere n’ihe gbasara mgbasaozi.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Sparrow — Nza", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Parrot — Icheoku ", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "N’oge gboo, mgbe ezi dị n’ukwu ụkwa, ọ bụ leta ka e ji agbasa ozi. Ha kwukwara na ha nọ na-akụ waya, tinyere foonu nke na-adịghị ebe niile. Leta bụ nke gazuru ebe niile mana ọ na-ete aka tupu o ruo onye e deere ya aka.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "N’oge ahụ, mmadụ dee leta, ọ na-anọ ọtụtụ izuụka maọbụ ọnwa olemole tupu o ruo onye nwe ya aka. Onye ahụ nata leta, ọ gụchaa, o dechighara onye ziteere ya leta azụ iji nye ya ụsa, nke ahụ ga-ewekwa ogologo oge. Ya bụ ọnọdụ jọgburu onwe ya, mana otu o sila dị o gbooro ndị mmadụ mkpa ole o nwere ike oge ahụ.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Mgbe ịkpọ na ekwentị pụtara, mmadụ na-esi obodo ya gaa obodo ọzọ tere aka, n’ụlọọrụ ọ dị n’aka, maka ịkpọ onye nke ya na foonu. Mgbe ụfọdụ onye ahụ na-anọcha ọtụtụ awa n’enwetaghị onye ahụ dịka ọnọdụ siri dị.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Viper — Abụ Ala/Abụala", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Locusts —Igwulube", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Galagos/Bush Baby — Ikìlì/Ikìrì", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Gaboon Viper = Echi Eteka", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Ọ bụrụ na mmadụ nọrọ n’ọrịa maọbụ nwụọ anwụọ, a na-ezipu otu onye ka ọ gbaa ụgbọala gaa kpọọ nwa ya maọbụ onye nke ya bi na mba ọzọ tere aka, ka o mee ka onye ahụ mata na mmiri ańaala garị. Oge ụfọdụ, tupu onye gara ozi ahụ na onye ọ gara ịkpọ abata ọ bụrụ na ihe emebechaala.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Ọnọdụ ahụ bụnnọọ ọnọdụ ihe a hụrụ e were n’ihi na ọ bụ nkụ dị na mba na-eghere mba nri; mmadụ anaghị ama ihe ọ maghị.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Ya mere, ụwa si otu ahụ na-aga wee ruo n’oge ugbu a. Taa ihe dị wọrọ ogori a gbaala n’ahịa. Onye ọbụla kpazi ekwenti n’aka, ụzọ ọbụla ịchọrọ isi gbasa ozi, I soro maka na ha juru eju bara abara. Ozi ọbụla ị na-ezi mmadụ, gị na onye ahụ a na-akpa ya ozugbo ozugbo n’akpọghị onye nke atọ ka o ziruoro gị ozi. Ọnọdụ a bụ nnọọ ihe magburu onwe ya maka a na-eji ya egbo mkpa ọsọ ọsọ n’egbughị oge ọbụla.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Crayfish — Isha.", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Maka Onye Dere Edemede A:", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Izunna Okafor bụ nwaafọ Ebenatọr dị n'okpuru ọchịchị Nnewi Sawụtụ nke steeti Anambra. Ọ bụ onye edemede iduazị na abụ, onye nta akụkọ na onye nkwàlite asụsụ Igbo. Ọ gụrụ na mahadum Nnamdị Azikiwe dị n'Awka, bụ ebe o mere maka ihe ọmụmụ nhazi ọhanaeze bụ 'Public Administration' n'olu bekee.", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Dịka onye edemede, o nwetala ntúrú ùgò na nkwanye ùgwù karịrị iri abụọ na ise n'ihe gbasaara edemede, site n'ala anyị na n'ogoogo mba òfèsi. Nturu ùgò na nkwanye ùgwù ndị ahụ gụnyere: Nigerian Writers Award/Indigenous Writer of The Year 2015/2016; Pita Nwanna Award for Igbo Literature 2015; Nigerian Heritage Icon Award/Young Writer of the Year Federal Republic of Nigeria 2016; Anambra Exclusive Youth Choice Award/Youth Writer of The Year 2016; Future Award Africa 2016/African Prize For Education; SLAM Hero Youth International Award/Innovative Youth of the Year 2016;  Inspire Award/Outstanding Youth in Academics 2017; Ezenwa Ohaeto Prize for Young Nigerian Novelists 2015; Campus Best Writer/Journalist of The Year 2018, tinyere ọtụtụ ndị ọzọ.", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "N’ime ihe niile, Igbo kwuru okwu sị na ihe nwere uru nwekwara ọghọ m. Ya mere, ọtụtụ ndị mmadụ na-akọwa na ọghọ m so nzikọrịta ozi ọgbara ọhụrụ karịrị uru so ya ebe ụfọdụ kwuru na uru so ya ka ọghọ m.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Ada Okoro: Ụzọ nzikọrịta ozi ọgbara ọhụrụ bụ ịgba, ọ magburu onwe ya na mma. Mgbe ọbụla mmadụ chọrọ ịgbasa ozi ọ na-eme ya ozugbo. Ọ na-aga ọsọ ọsọ ma na-egbokwa mkpa n’ebe ọ dị ukwuu, Imaatụ: ọ bụrụ na mmadụ nọ n’ọrịa nke na amakwaghị ihe a ga-eme, a ga-eji ekwenti  kpọọ ndị ọ dị n’aka bụ ndị ahụike, a tụọ aro ozigbo nye onye ahụ ọgwụgwọ n’egbughị oge ọbụla.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Dịka onye nta akụkọ, ọ na-arụ n'ụlọ mbipụta akwụkwọ akụkọ National Light, Ka Ọ Dị Taa na Sportslight Xtra, ma na-arụkwa n'ụlọ ọrụ Igbo Radio.", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Izunna na-ede akwụkwọ n'asụsụ Igbo na n'asụsụ bekee, ma bụrụkwa onye e jìrì ịkwàlìtè asụsụ na omenala Igbo wee mara.", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "O deela akwụkwọ asatọ, ma nwekwa edemede karịrị narị asatọ n'ọnụ ọgụgụ o bipùtagòrò n'ìkùkù. Ọ bụ onye isi òtù jikọtara ndị ntorobịa na-ede akwụkwọ n'ala Nigeria, ngalaba steeti Anambra.", "author": "Chidi Igwe", "title": "Lee Aha Ụfọdụ Anụmanụ n'Asụsụ Igbo", "category": "Akwụkwọ"},
{"text": "Mana ọ bụrụ oge mbụ, I nwere ike buru mmadụ (onye ọrịa) gaa ụlọọgwụ a gwa gị na dọkịnta pụrụ apụ. Oge ụfọdụ a na-anọ ebe a na-eche dọkịnta onye ahụ anwụọ.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Ma taa, tupu e buru onye ahụ gaa ụlọọgwụ, a na-akpọ dọkịnta ọ nọrọ anọrọ nke bụ na e buru onye ahụ bata e bido ozigbo nyebe ya ọgwụgwọ. Ụzọ dị otu a na-eme ka a na-azọta ndụ. Ya mere, ana m ekwu na nzikọrịta ozi ọgbara ọhụrụ dị mma.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Chike Ike: Ihe ọbụla nwere uru nwere ọghọm. Ụzọ e si ezikọrịta ozi ugbua bara nnukwu uru ma na-egbokwa mkpa, mana o mebiela ụmụaka ugbu a. Ọtụtụ ụmụaka alaala n’iyi n’ihi ụzọ nzikọrịta ozi ọgbara ọhụrụ.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Ha na-esi na ya mụta arụrụala dị iche iche nke gụnyere izu ohi, ịkwa iko, ịsị asị tinyere aghụghọ dị iche iche. Usoro nzikọrịta ozi ọgbara ọhụrụ etinyela ụwa a na gbagharịa. Oke ịghafu ọbara, igbu ọchị were dịrị gaba bụzị ụkwa a chị n’aka. Ọtụtụ ndị mmadụ ka a larara ụwa ha n’iyi site iji usoro ahụ wekọrọ ego niile ha hapụrụ n’ọbaego n’otu ntabi anya.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Ọtụtụ ndị ntorobịa na ndị okenye ewerela ọgụgụ isi Chineke nyere ha ka ha were rụpụta ọrụ ọma n’ụwa na-akpa arụ n’usoro nzikọrịta ozi ọgbara ọhụrụ. Ha esila na ya mụta oke ọchịchọ, so ihe na-agụzi ha bụ ihe ukwu dịka ịgba ụgbọala galara oke ọnụ ahịa, ibi n’ụlọelu okpukpu iri. Ọtụtụ n’ime ha enwezighị ike ịrụ ọrụ ọbụla na ndụ.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Ha gụchara akwụkwọ ma onweghị nke chọrọ ịrụ ọrụoyibo. Ị juo ya ọ gwa gị na ya ahụghị ọrụ. Ọ bụ eziokwu na ọrụ adịghị mana onye chọrọ ịgwa onwe ya eziokwu na-ebidogodu na-arụ nke o nwetere tupu o nwetezie nke dị elu. Mana ha agaghị eme nke ahụ.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Otu nwaikorobịa ji ọnụ o ji eri ji eri ede kwuo na kama ya ga-arụ ọrụ a na-akwụ ya puku naịra iri ise (N50,000) n’ọnwa kama ya anọrọ nkịtị. Mgbe ahụ ọ nọ nkịtị, gịnị ka ọ ga na-eme? Arụrụala! Nwanne m, ụwa emebiela, usoro nzikọrịta ozi ọgbara ọhụrụ bara uru ma ụmụ ụwa emeela ka ọghọ m dị na ya karịa.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Kachi Okeke: Abụ m nwa akwụkwọ na mahadum. Usoro nzikọrịta ozi ọgbara ọhụrụ amaka, ọ bụ ya ka anyị ji eme nnwale na ule dị iche iche n’ụlọakwụkwọ. Ọ bụkwa na ya ka anyị si enweta ma na amụta ọtụtụ ihe a na-akụziri anyị. Nke bụ eziokwu bụ na ụfọdụ ndị mmadụ jizi ya akpa arụ dị iche iche, ọ kachasị ụmụikorobịa. Ụbọchị gara aga ka anyị nụrụ otu e si gbuo otu nwaanyị na-achọ ọrụ na steeti Akwa Ibom.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": " Ọ bụ site na usoro nzikọrịta ozi ọgbara ọhụrụ ka o si zute nwaikorobịa ahụ kwere ya nkwa inye ya ọrụ; onye nke tụghariziri kwaa ya ike n’ike, gbuo ma likwaa ya. Nke a bụ nnọọ ihe anya mmiri. Ọ jọgburu onwe ya mana anaghị eji mgbagbu ghara ọgụ. E mee elu mee ala, usoro nzikọrịta ozi ọgbaa ọhụrụ bara nnukwu uru n’ụwa taa, nke a pụghị ịgụta ọnụ.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Ezinne Umeh: Ewo! ọ fọrọ obere ka nwanne m nwaanyị tufuo ndụ ya n’ihi enyi nwoke o metere na ‘Facebook’. Ka ya na nwoke ahụ matara n’ahụghị onwe ha anya, ha malitere kpaba n’ike n’ike wee ruo na nwoke ahụ ezitere ya ozi ka ọ bịa hụ ya na Lagos. Aka niile m dọrọ nwanne m na ntị emeghị ka ọ kwụsị ịga njem ahụ. Ya mere, mgbe ọ laghachịri n’ụlọakwụkwọ, o siri ebe ahụ gaa Lagos n’emeghị ka onye ọbụla mata.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "GUO:  Uru na ọghọm dị n'usoro nzikọrịta ozi ọgbara ọhụrụ (II)", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "  N’ikpeazụ, o si ebe ahụ kpọọ m n’ekwenti na-ebe akwa. O kwuru na nwoke ahụ kpọrọ ya gaa n’otu ụlọ oriri na ọńụńụ. Ka ha nọchara abalị abụọ ebe ahụ na ya malitere nyobe ya enyobe.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "  Nwoke gwara ya na ọ ga-eduga ya ozi na mpaghara Lagos ọzọ echi ya.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Ma ka ọ gara n’ụlọmposi na ya gụrụ ozi e ziteere ya n’ekwenti ebe a jụrụ ya ma ọ ga-akpọtazikwa nwaanyị ahụ echi dịka o kwere ha na nkwa. Na ozugbo ahụ ka ọ ji nwayọọ mịpụ n’ụlọ oriri na ọńụńụ ahụ n’ebuteghị akpa ya, n’ejighị kọbọ maọbụ afụ ọbụla. Otu a ka ọ kaara isi wee bụrụ onye nwụrụ anwụ.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Ken Igwedi: Usoro nzikọrịta ozi ọgbara ọhụrụ bụ ihe ụwa chọrọ n’oge ugbu a maka na mmadụ agaghị atọ n’isi. Ọ bụzị ya ka e ji eme ihe niile, agụmakwụkwọ, azụmahịa, tinyere ngosipụta aka ọrụ dị iche iche. Ọ bụrụ na ọ bụghị ya, ụwa agaghị anọ n’ogogo ọ nọ taa. E ji ya emepụta ma na-agbasa akọrọngwa dị iche iche.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "Oge mbụ, ị chọọ ịzụta ahịa n’obodo oyibo ị gbaa ụgbọelu, kwụọ ụgwọ dị na ya, sọọsọ ka ị hụgodi ahịa ahụ tupu ikwube okwu ịzụta ya. Leenụ taa, ọ bụ site n’usoro nzikọrịta ozi ọgbara ọhụrụ ka a ga-esi gosi gị ihe dị iche iche, isitekwa na ya họrọ nke ị chọrọ, ma kwụọ ụgwọ, e zitere gị ha.", "author": "Izunna Okafor", "title": "Aka Nri Na Aka Ekpe Usoro Nzikọrịta Ozi Ọgbara Ọhụrụ (1)", "category": "Edemede"},
{"text": "By Izunna Okafor, Awka, Nigeria", "author": "Chidi Igwe", "title": "Onyeisi Ndi Uwe Ojii Ọhụụ n'Anambra Ekwuo Ihe Ọ Ga-Elebà Anya. ■ Dụọ Ndị Otu Nzuzo Ka Ha Chọọ Ụzọ Ha", "category": "Nchekwa"},
{"text": "Kọmishọna ọhụụ e wètara maka ndị uwe ojii na steeti Anambra, bụ maazị Danduara Mustapha ekwuola na ya ga-agbasi mbọ n'ịhụ na e nwere ezi nchekwa bụ ịgbà na steeti ahụ, dụọ ndị otu nzuzo na ndị na-ebute ala adịghị mma ka ha rie adụ dụọ onwe ha, ma rịọkwa ka e nwee ezi mmekọrịta n'etiti ọhznaeze na ndị uwe ojii, iji rụọ ọrụ ha nke ọma na n'ụzọ pụrụ kwesiri ekwesi.", "author": "Chidi Igwe", "title": "Onyeisi Ndi Uwe Ojii Ọhụụ n'Anambra Ekwuo Ihe Ọ Ga-Elebà Anya. ■ Dụọ Ndị Otu Nzuzo Ka Ha Chọọ Ụzọ Ha", "category": "Nchekwa"},
{"text": "Maazị Mustapha mere ka a mara nke a n'okwu ọ gwara ndị nta akụkọ n'isi ụlọ ọrụ ndị uwe ojii na steeti ahụ dị n'Amawbịa, bụ ebe ọ nọrọ wee kọwaa na ya onwe ya bụ onyeisi ndị uwe ojii nke iri abụọ e zitegoro na steeti ahụ, ma ñụọ iyi na ọ ga-ebusò mpụ na arụrụ ala agha ma hụ na o memìlara ha kpam-kpam.", "author": "Chidi Igwe", "title": "Onyeisi Ndi Uwe Ojii Ọhụụ n'Anambra Ekwuo Ihe Ọ Ga-Elebà Anya. ■ Dụọ Ndị Otu Nzuzo Ka Ha Chọọ Ụzọ Ha", "category": "Nchekwa"},
{"text": "N'ihe gbasaara nhọpụta izùgbe ahụ a na-akpụdòbe nso nso a n'ala anyị, maazị Mustapha mere ka a mara na ya enweghị onye ma ọ bụ otu ndọrọ-ndọrọ ọbụla ya na-akwàdo, kwuo na a ga-enwe ezi nchekwa ndụ na akụnaba n'oge nhọpụta ahụ, kwee nkwà na a ga-eme ya bụ ntụli aka n'ezi ụzọ ghe anya oghe na steeti ahụ, ma dọkwazie ndị na-egwu okwe ndọrọ-ndọrọ aka na ntị ka ha gbaa ya bụ egwu n'ùsòrò ma zeere ihe ọbụla ga-ebute ma ọ bụ sukanye nsògbu n'ụdị ọbụla, n'ihi na onye ọbụla e jidèrè n'ihe dị otu ahụ bụ onye a ga-akpụpụ ụlọ ikpe ma were usoro iwu wee nyụchaa ya anya. Ọ dụrụ ndị òtù ọrụ ya ka onye ọbụla n'ime ha dị úchu n'ọrụ ya ma zèére ihe ọbụla bụ ịna aka azụ n'ụdị ọbụla n'ihi na nke ahụ abụrụla mbà a gara aga.", "author": "Chidi Igwe", "title": "Onyeisi Ndi Uwe Ojii Ọhụụ n'Anambra Ekwuo Ihe Ọ Ga-Elebà Anya. ■ Dụọ Ndị Otu Nzuzo Ka Ha Chọọ Ụzọ Ha", "category": "Nchekwa"},
{"text": "N'ihe gbasaara òtù nzúzo, maazị Mustapha kwùrù na ya ga-agbaso ụkpụrụ na nzọ ụkwụ nke onyeisi ndị uwe ojii pụrụ apụ ugbu a na steeti ahụ, bụ maazị Garba Umar malite n'ebe ọ kwụsịrị, wee buo agha hụ na e mimìlara ma wetakwa ihe ọbụla bụ otu nzuzo n'isi njedobe na steeti ahụ, dịka ọ kọwara na nke ahụ so n'ihe na-ebute ala adịghị mma n'obodo.", "author": "Chidi Igwe", "title": "Onyeisi Ndi Uwe Ojii Ọhụụ n'Anambra Ekwuo Ihe Ọ Ga-Elebà Anya. ■ Dụọ Ndị Otu Nzuzo Ka Ha Chọọ Ụzọ Ha", "category": "Nchekwa"},
{"text": "Ka ọ gwachara ndị nta akụkọ okwu, nwa amadi ahụ màlitezịkwara ọrụ ya n'uju site n'ibu ụzọ garuo n'ebe ahụ ebe ahụ ụgbọala na-ebu mmanụ ọkụ dàrà n'Amawbịa n'isi ngwụcha izu ụka agara aga ma binwuru ọkụ, ma gbuo, o pekata mpe, mmadụ asatọ, bụ ebe ọ nọrọ wee kọwaa ihe mberede dịka nke jọgburu onwe ya, ma kwuo na a ga-achọ ihe a ga-eme, ka ohere na efè sara mbara wee dịkwuo na mpaghara ebe ahụ.", "author": "Chidi Igwe", "title": "Onyeisi Ndi Uwe Ojii Ọhụụ n'Anambra Ekwuo Ihe Ọ Ga-Elebà Anya. ■ Dụọ Ndị Otu Nzuzo Ka Ha Chọọ Ụzọ Ha", "category": "Nchekwa"},
{"text": "O sizịkwa n'ebe ahụ wee ga kpọtụrụ aka na-achị steeti Anambra, bụ gọvanọ Willie Obianọ n'ebe obibi ya dị n'Amawbịa, bụkwa onye nabatara ya nke ọma ma kwe ya nkwà nkwàdo gọọmenti steeti ahụ n'ozuzu òkè iji hụ na ọrụ ya gara siriri werere.", "author": "Chidi Igwe", "title": "Onyeisi Ndi Uwe Ojii Ọhụụ n'Anambra Ekwuo Ihe Ọ Ga-Elebà Anya. ■ Dụọ Ndị Otu Nzuzo Ka Ha Chọọ Ụzọ Ha", "category": "Nchekwa"},
{"text": "Maazị Danduara Mustapha bụ onye a mụrụ na steeti Kastịna n'abalị iri na ise nke ọnwa Jenụwarị ahọ 1963, ma bụrụ onye malitere ọrụ ya n'izugbe dịka onye uwe ojii n'abalị atọ nke ọnwa Maachị n'ahọ 1990.", "author": "Chidi Igwe", "title": "Onyeisi Ndi Uwe Ojii Ọhụụ n'Anambra Ekwuo Ihe Ọ Ga-Elebà Anya. ■ Dụọ Ndị Otu Nzuzo Ka Ha Chọọ Ụzọ Ha", "category": "Nchekwa"},
{"text": "O nweela ọtụtụ ọzụzụ ma nweta nzèré dị iche iche, ma n'ala Nigeria ma na mba ofesi, jie ọtụtụ ọkwa ma rụọ ọrụ n'ọtụtụ ebe na steeti dị iche iche n'ala anyị dịka onyeisi. Ebe ikpeazụ ọ rụrụ ọrụ tupuu e zite ya Anambra dịka onyeisi ndị uwe ojii bụ na 'Railway Command, Lagos' bụ ebe o ji ọkwa dịka ọga kpatakpata na ya bụ mpaghara.", "author": "Chidi Igwe", "title": "Onyeisi Ndi Uwe Ojii Ọhụụ n'Anambra Ekwuo Ihe Ọ Ga-Elebà Anya. ■ Dụọ Ndị Otu Nzuzo Ka Ha Chọọ Ụzọ Ha", "category": "Nchekwa"},
{"text": "Izunna Okafor", "author": "Chidi Igwe", "title": "Adaz-Nnukwu Bụ Obodo Kacha Eme Nke Ọma n'Ịkwàdò Ọba Akwụkwọ —Udeze", "category": "Akwụkwọ"},
{"text": "A kọwaala Adazi-Nnukwu dịka obodo kacha eme nke ọma n'ịkwàdò ọba akwụkwọ dị n'obodo ha, na steeti Anambra.", "author": "Chidi Igwe", "title": "Adaz-Nnukwu Bụ Obodo Kacha Eme Nke Ọma n'Ịkwàdò Ọba Akwụkwọ —Udeze", "category": "Akwụkwọ"},
{"text": "Nke a bụ nke e kwupụtara site n'ọnụ onyeisi ọba akwụkwọ steeti Anambra, bụ Dọkịta Nkechi Udeze n'okwu ya na mmemme ncheta ụbọchị mmụta na mba ụwa, bụ nke e mere na ngalaba ọba akwụkwọ obodo Adazi-Nnukwu dị n'okpuru ọchịchị ime obodo Anaọcha nke steeti Anambra. Ọ kọwara na ọba akwụkwọ obodo ahụ bụ ọpụrụiche n'etiti ọba akwụkwọ obodo ndị ọzọ dịgasị na steeti ahụ, ọkachasị n'etu ha si arụ ọrụ. Ọ sịkwa na obodo Adazi-Nnukwu bụkwa ọpụrụiche, n'ihe gbasaara ịkwàdo ọba akwụkwọ ha na isonye n'ihe a na-eme n'ọba akwụkwọ ha.", "author": "Chidi Igwe", "title": "Adaz-Nnukwu Bụ Obodo Kacha Eme Nke Ọma n'Ịkwàdò Ọba Akwụkwọ —Udeze", "category": "Akwụkwọ"},
{"text": "Ọ gakwara n'ihu mee ka a mara na obodo ahụ nwèrè òtù ọrụ pụrụ iche na-elekọta ọba akwụkwọ ha, ma nwekwa òtù ọzọ na-ahụ maka agụmakwụkwọ, bụ nke gosiri na ya bụ obodo nwèrè mmasị pụrụ iche n'ebe ọba akwụkwọ na mmụta dị. Ọ dụrụ ndị obodo ahụ ọdụ ka ha jisie ike; ma kọwakwa na ụbọchị ahụ bụ ụbọchị òtù mba ụwa 'United Nations' wepụtara maka imerùbè na ịkwàdo mmụta na mba ụwa, bụ nke a na-eme n'abalị asatọ nke ọnwa septemba ahọ ọbụla.", "author": "Chidi Igwe", "title": "Adaz-Nnukwu Bụ Obodo Kacha Eme Nke Ọma n'Ịkwàdò Ọba Akwụkwọ —Udeze", "category": "Akwụkwọ"},
{"text": "Na mbụ n'ozi nnọọ ya, onyeisi ọchịchị 'Adazi Nnukwu Town Development Union (ATDU)' bụ Maazị Francis Mmadubuike, nke ọ bụ osote ya nke mbụ, bụ Maazị Francis Mmadubuike nọchitere anya ya, kèlèrè ọba akwụkwọ Anambra maka ibute mmemme ahụ n'obodo ha, ma kwezie nkwà na ọchịchị obodo ahụ ga-aga n'ihu ịkwàdò ọba akwụkwọ na mmụta n'obodo ahụ.", "author": "Chidi Igwe", "title": "Adaz-Nnukwu Bụ Obodo Kacha Eme Nke Ọma n'Ịkwàdò Ọba Akwụkwọ —Udeze", "category": "Akwụkwọ"},
{"text": "Na nkuzi ha dị iche iche na mmemme ahụ, onyeisi ngalaba ọba akwụkwọ Ọzụbụlụ, bụ Maazị Peter Ibe kọwara mkpà mmụta dị na ndụ mmadụ nakwa úrùi dị iche iche ọba akwụkwọ bààrà ma okenye, ma nwata; ebe Nọọsụ Ikenwa Uchechukwu nke ụlọ ahụike nkụzi Mahadum Chukwuemeka Odumegwu Ojukwu dị n'Awka kụziiri ndị bịara mmemme ahụ ihe dị iche iche ha kweisiri ịma banyere ọnọdụ ahụike ha na usoro ha pụrụ isi kwàlite ya, ọkachasị site n'ihe ha na-eri na site n'ileru onwe ha anya, maka ugbua na ọdịnihu.", "author": "Chidi Igwe", "title": "Adaz-Nnukwu Bụ Obodo Kacha Eme Nke Ọma n'Ịkwàdò Ọba Akwụkwọ —Udeze", "category": "Akwụkwọ"},
{"text": "N'akụkụ nke ya, otu nwaafọ obodo ahụ jibụrụ ọkwa dịka onyeisi ọba akwụkwọ na mpaghara Wisconsin nke mba 'United Kingdom', bụ Dọkịta Ego Enemuoh kọwàra ọba akwụkwọ dịka ògìgè mmụta, ma kwe nkwà na ọ ga-akwàdo nkewàpụta mpaghara ọhụụ n'ọba akwụkwọ ahụ, ebe naanị ụmụaka ga na-agụ akwụkwọ.", "author": "Chidi Igwe", "title": "Adaz-Nnukwu Bụ Obodo Kacha Eme Nke Ọma n'Ịkwàdò Ọba Akwụkwọ —Udeze", "category": "Akwụkwọ"},
{"text": "N'ozi ekele ha dị iche iche, onyeisi nlekọta ngalaba ọba akwụkwọ obodo Adazi-Nnukwu, Oriakụ Perpetual Okonkwo, onyeisi òtù ọrụ nlekọta ọba akwụkwọ obodo ahụ, bụ Maazị Peter Okafor Etika; ụfọdụ ndị òtù ọrụ nlekọta ọba akwụkwọ ahụ, Maazị Eddy Anarado na Maazị Livinus Nnebedum kèlèrè ndị dị iche iche sonyere na mmemme ahụ, ma kelekwa ọba akwụkwọ Anambra maka ntụnye ya n'ịkwàdo mmụta n'obodo ahụ.", "author": "Chidi Igwe", "title": "Adaz-Nnukwu Bụ Obodo Kacha Eme Nke Ọma n'Ịkwàdò Ọba Akwụkwọ —Udeze", "category": "Akwụkwọ"},
{"text": "Ndị ọzọ kwuru okwu na mmemme ahụ gụnyèrè Maazị Chike Ezimora; Maazị P.N. Obiakonwa; odeakwụkwọ òtù ọchịchị obodo ahụ (bụ ATDU), Maazị Goddy Ezeani; tinyéré Maazị Ozomma Ikechukwu Joseph, bụ onye jibụrụ ọkwa dịka osote onyeisi nhazi n'ụlọọrụ na-ahụ maka ndị ji otu ahụ efe ala nna ha (bụ ụlọọrụ NYSC).", "author": "Chidi Igwe", "title": "Adaz-Nnukwu Bụ Obodo Kacha Eme Nke Ọma n'Ịkwàdò Ọba Akwụkwọ —Udeze", "category": "Akwụkwọ"},
{"text": "A nọrọ na mmemme ahụ gụọ ihe ọgụgụ dị iche iche site n'aka ụfọdụ ụmụakwụkwọ ụlọakwụkwọ dị iche iche sonyere na mmemme ahụ, nke gụnyere nwaada Peace Kenechukwu Anarado (nke ụlọakwụkwọ 'Ado Girl's Secondary School, Onitsha'), na nwaada Munachi Ejike (nke ụlọakwụkwọ 'Loretto Special Science School, Adazi Nnukwu') ndị onye nkuzi ha, nwaada Precious Ndubuisi Oluebube dùrù wee bịa. Ụmụakwụkwọ ụlọakwụkwọ 'Community Secondary School, Adazi-Nnukwu' sòkwà na ndị sonyere na mmemme ahụ.", "author": "Chidi Igwe", "title": "Adaz-Nnukwu Bụ Obodo Kacha Eme Nke Ọma n'Ịkwàdò Ọba Akwụkwọ —Udeze", "category": "Akwụkwọ"},
{"text": "E merùbèkwàra mmemme ụbọchị ncheta ụbọchị mmụta ahụ nke ahọ 2020 a na ngalaba ọba akwụkwọ obodo dị iche iche dịgasị na steeti ahụ, nke gụnyere: ngalaba ọba akwụkwọ obodo Ọzụbụlụ, nke Ihembọsị, na ngalaba ndị ọzọ dị iche iche.", "author": "Chidi Igwe", "title": "Adaz-Nnukwu Bụ Obodo Kacha Eme Nke Ọma n'Ịkwàdò Ọba Akwụkwọ —Udeze", "category": "Akwụkwọ"},
{"text": "By Izunna Okafor, Awka, Nigeria", "author": "Chidi Igwe", "title": "E Jidela Nwa Ahọ Iri Na Atọ Na-Ezu Ohi n'Awka", "category": "Nchekwa"},
{"text": "Dịka a sị na ọ na-abụ e kwòghị ìrùrò na gboo, ọ ghọọ ajọ ọhịa, a nwụchikọọla otu nwata nwoke gbara ahọ iri na atọ na-ezu ohi n'Awka bụ isi obodo steeti Anambra. Nwata nwoke ahụ, onye aha ya bụ Ekene Chukwuchebe bụ onye e jidere na ncherịta iru ụlọ ụka Winners Chapel dị na mpaghara okporo ụzọ Ọby Okoli n'Ọkpụnọ.", "author": "Chidi Igwe", "title": "E Jidela Nwa Ahọ Iri Na Atọ Na-Ezu Ohi n'Awka", "category": "Nchekwa"},
{"text": "Dịka akụkọ siri kọọ, ya bụ nwata ka e kwuru na ya na ndị òtù ya ji igwe na akụrụngwa dị iche iche wee na-akpàkasị otu ọnụ ụlọ ahịa dị na ncherịta ihu ụlọ ụka ahụ, wee ruo mgbe ndị ọrụ nchekwa na-eche ya bụ ụlọ ụka pụtara wee nwụchikọọ ya, ebe ndị ọzọ ya na ha riri mbọ mbọ ọsọ.", "author": "Chidi Igwe", "title": "E Jidela Nwa Ahọ Iri Na Atọ Na-Ezu Ohi n'Awka", "category": "Nchekwa"},
{"text": "N'ajụjụ ọnụ a gbara ya, nwa amadi ahụ, bụ onye kwuru na ọ nọ n'ogo nke atọ nke kọleeji ya n'ụlọ akwụkwọ 'Capital City Secondary School' kwètara na ya na ndị òtù ya kụrụ ya bụ akụmakụ n'ezie, ma kwuo na ọ bụ ezie na ha ebughị ụzọ gwa ya na ọ bụ ohi ka ha na-abịa n'ebe ahụ. O mere ka amara ọ bụ nwanne ya nwoke, bụ maazị Eze Chukwuchebe na ndị ọzọ ya na ha sòrò wee bịa ya bụ 'ọrụ' dubàrà ya n'ọnọdụ ahụ, bụ nke o kwuru na ya adanyebeghị na ya kemgbe o jiri bụrụ mmadụ.", "author": "Chidi Igwe", "title": "E Jidela Nwa Ahọ Iri Na Atọ Na-Ezu Ohi n'Awka", "category": "Nchekwa"},
{"text": "N'okwu nke ya, onye nwe ọnụ ụlọ ahịa ebe a bịara ya bụ ohi, bụ maazị Samuel Ọdụmegwu kwuru na o teele mgbe e jiri zube ya ohi n'ebe ahụ, ma kọọ akụkọ bànyere ihe dị iche iche ọ gabigarala n'aka ndị omekome ahụ kemgbe o jiri malite rebe ahịa ebe ahụ.", "author": "Chidi Igwe", "title": "E Jidela Nwa Ahọ Iri Na Atọ Na-Ezu Ohi n'Awka", "category": "Nchekwa"},
{"text": "Ya bụ nwoke, bụ onye na-ere ọgwụ, ihe nwa, mmanya, ude, ihe oriri nakwa ọtụtụ ihe ndị ọzọ e ji enyere ndụ aka, sịrị na o teela ya jiri kpebe ekpere ka a nwụchikọọ ndị ahụ, bụ ndị o kwuru na ha na-abịa akpakasị ọnụ ụlọ ahịa ya oge ọbụla, wee ruo ugbu aka kpaara ya bụ ezeku udele.", "author": "Chidi Igwe", "title": "E Jidela Nwa Ahọ Iri Na Atọ Na-Ezu Ohi n'Awka", "category": "Nchekwa"},
{"text": "Na ntụnye nke ya, otu nwa amadi nọ ebe e jidere ya bụ nwata, bụ maazị Ikechukwu Ọffọr kwuru na o teela ya na ndị òtù ya siri zube ohi, ma nọrọkwa ebe gbaa n'anwụ onyonyoo dị iche iche na-egosi ebe ụfọdụ e jidegoro ya bụ nwata na ndị otu ya n'ohi n'oge gara aga, bụ ebe e setere ha na ihe dị iche iche ha zutere n'ohi.", "author": "Chidi Igwe", "title": "E Jidela Nwa Ahọ Iri Na Atọ Na-Ezu Ohi n'Awka", "category": "Nchekwa"},
{"text": "Otu ọ dị, a hafeela nwata ahụ n'aka ndị uwe ojii steeti ahụ iji wee mee nnyocha miri emi, nwụchikọọ ndị ọzọ, ma kpụpụkwa ha ụlọ ikpe.", "author": "Chidi Igwe", "title": "E Jidela Nwa Ahọ Iri Na Atọ Na-Ezu Ohi n'Awka", "category": "Nchekwa"},
{"text": "By Izunna Okafor, Awka, Nigeria", "author": "Chidi Igwe", "title": "Ndị Òjì Egbè Abagbuola Onyeisi Ọchịchị Obodo Nimo n'Anambra", "category": "Nchekwa"},
{"text": "Dịka a sị na ọ bụ chi na-efo ihe ọma na ihe ọjọọ ana-efote, ndị oji egbe ezu, ndị a maghị ndị ha bụ agbagbuola maazị Frank Anthony Igboka, bụ onyeisi ọchịchị òbòdò Nimo dị n'okpuru ọchịchị Njikọka na steeti Anambra.", "author": "Chidi Igwe", "title": "Ndị Òjì Egbè Abagbuola Onyeisi Ọchịchị Obodo Nimo n'Anambra", "category": "Nchekwa"},
{"text": "Nwa amadi a, onye a maara dịka Mmili ka a gbàgburu n'ime ụgbọala ya ụbọchị Tuuzdee mgbe ọ gara ịzụrụ onwe ya ihe n'ahịa Oyè Nimo, bụkwazị ebe a nọrọ wee kwàá mgbọ dị egwù site n'aka ndị a maghị ndị ha bụ.", "author": "Chidi Igwe", "title": "Ndị Òjì Egbè Abagbuola Onyeisi Ọchịchị Obodo Nimo n'Anambra", "category": "Nchekwa"},
{"text": "Dịka ozi a kụpụrụ site n'aka onye na-ahụ maka mmekọrịta ọhanaeze na ndị uwe ojii na steeti ahụ, bụ maazị Harụna Mọhamed, siri kọwaa, ebelebe ahụ gbùrù ka o jiri nkeji iri na asatọ gafèé elekere asatọ nke anyasị, bụ oge ndị ahụ màlitere gbaba egbè aghara aghara n'ahịa ahụ.", "author": "Chidi Igwe", "title": "Ndị Òjì Egbè Abagbuola Onyeisi Ọchịchị Obodo Nimo n'Anambra", "category": "Nchekwa"},
{"text": "O kwuru na ndị ọrụ uwe ojii nọ na mpaghara Nimo ahụ gbààrà gaba ebe ahụ oge ya bụ ụda egbe màlitere ịda; ma mgbe ha rùrù, ha hụzịrị nwa amadi ahụ ka ọ tọbììrì n'ime ụgbọala Chevrolet SUV ya n'ogbu ọbara na àpà mgbọ egbe juru ya ahụ. Nke ahụ, dịka o siri kwuo, mezịrị ka ha búrú ya ozigbo gaba ụlọ ahụike Beke dị na Nimo, bụ ebe dọkịta nọzịrị wee lee ya ahụ, ma fee n'isi, sị na ụkwa a na-apị, nà mkpụrụ adịghị ya.", "author": "Chidi Igwe", "title": "Ndị Òjì Egbè Abagbuola Onyeisi Ọchịchị Obodo Nimo n'Anambra", "category": "Nchekwa"},
{"text": "N'ịga n'ihu, maazị Harụna kwuru na site n'obere nnyocha e mègoro, na a chọpụtara na ndị ahụ dị mmadụ anọ n'ọnụ ọgụgụ, wee nọrọ nso nke ukwuu, jìrí égbè sụọ nwa amadi ahụ kọtọkọtọ, ma buru ụgbọala ha tinye isi n'ụzọ chere ihu n'Eziowelle, nyàá ọnwụ ọnwụ, fee ka nnụụ, larie ozigbo, nke na o nweghịzịkwa onye hụrụ azụ ha anya. Ọ sịkwa na ha tụtụkọtara mgbọ egbe 7.62 MM a gbagoro agba n'ebe ahụ ya bụ ihe nọrọ wee mee.", "author": "Chidi Igwe", "title": "Ndị Òjì Egbè Abagbuola Onyeisi Ọchịchị Obodo Nimo n'Anambra", "category": "Nchekwa"},
{"text": "O forozịrị ntutu taa, sị na ha ga-eme nnyòcha miri èmì banyere nke ahụ, iji nwụchikọọ ndị obikpọnkụ ahụ kpara ya bụ arụ, ọ bụnadị dịka ọ dụrụ ọhanaeze ka ha nyere ha aka site n'inye ha ozi ọbụla dị mkpà ga-eme ka e nwee ike ijide ndị ahụ na ndị ọzọ na-ebute ala adịghị mma na steeti ahụ, site n'ịkpọtụrụ ha n'akara ntụmadị, bụ 07039194332.", "author": "Chidi Igwe", "title": "Ndị Òjì Egbè Abagbuola Onyeisi Ọchịchị Obodo Nimo n'Anambra", "category": "Nchekwa"},
{"text": "N'okwu dịkwa ka ibè ya, gọọmenti steeti Anambra adịlarị na mbụ katọọ ogbugbu ahụ e gburu ya bụ nwa amadi, ma kọwaa ya dịka nke jọgburu ònwé ya na nke na-agba anya mmiri.", "author": "Chidi Igwe", "title": "Ndị Òjì Egbè Abagbuola Onyeisi Ọchịchị Obodo Nimo n'Anambra", "category": "Nchekwa"},
{"text": "Kọmishọna steeti ahụ na-ahụ maka mgbasa ozi na ịkọwara ọhanaeze ihe ha kwèsiri ịma, bụ maazị C. Don Adịnụba gbarụrụ ihu bànyere nke ahụ, ka ọ nara ozi maka ya bụ akụkọ ọjọọ.", "author": "Chidi Igwe", "title": "Ndị Òjì Egbè Abagbuola Onyeisi Ọchịchị Obodo Nimo n'Anambra", "category": "Nchekwa"},
{"text": "N'ozi a kụpụzịrị site n'aka ya bụ kọmishọna n'aha gọọmenti Anambra, ọchịchị steeti ahụ àmápụtala ma kwe nkwà inye mmadụ ọbụla gba ezi àmà ma ọ bụ wèta ozi ga-edubànye ma nye aka n'ijide ndị gburu nwa amadi ahụ ego dị nde Naịra ise.", "author": "Chidi Igwe", "title": "Ndị Òjì Egbè Abagbuola Onyeisi Ọchịchị Obodo Nimo n'Anambra", "category": "Nchekwa"},
{"text": "N'oge gara aga, maazị Frank Anthony Igboka bụ onye ome iwu, n'ụlọ ọgbakọ omebe iwu steeti Anambra, bụ ebe ọ nọchitere anya ọgbọ nta nkwàdo Njikọka malite n'ahọ 1999 ruo n'ahọ 2003.", "author": "Chidi Igwe", "title": "Ndị Òjì Egbè Abagbuola Onyeisi Ọchịchị Obodo Nimo n'Anambra", "category": "Nchekwa"},
{"text": "By Izunna Okafor, Awka, Nigeria", "author": "Chidi Igwe", "title": "Ndị Uwe Ojii Anambra Ejidela Mmadụ 113 Maka Òtù Nzuzo Na Ịpụnara Mmadụ Ụgbọala N'Ike", "category": "Nchekwa"},
{"text": "Ndị uwe ojii na steeti Anambra ejidela mmadụ ruru ótù nàrị na iri na atọ a na-enyo ènyò na ha bụ ndị òtù nzuzo na ndị na-apụnara mmadụ ụgbọala ha n'ike. Onyeisi ndị uwe ojii na steeti ahụ, bụ maazị Rabiu Ladodo mere ka a mara nke a n'okwu ọ gwàrà ndị nta akụkọ oge a na-akpụgharị ndị ahụ, bụ ndị o kwùrù na e jidèrè n'ọtụtụ ebe dị iche iche na steeti ahụ.", "author": "Chidi Igwe", "title": "Ndị Uwe Ojii Anambra Ejidela Mmadụ 113 Maka Òtù Nzuzo Na Ịpụnara Mmadụ Ụgbọala N'Ike", "category": "Nchekwa"},
{"text": "O kwuru na mkpocha na nzacha ahụ e sìrì na ya wee nwụchikọọ ndị ahụ bụ nke e mere site n'aka ndị òtù ọrụ nchekwa ahụ pụrụ ichè na-ebu agha megide otu nzúzo, bụ 'Anti-Cult', n'ọrụ ha gàrà n'ime izuụka abụọ.", "author": "Chidi Igwe", "title": "Ndị Uwe Ojii Anambra Ejidela Mmadụ 113 Maka Òtù Nzuzo Na Ịpụnara Mmadụ Ụgbọala N'Ike", "category": "Nchekwa"},
{"text": "O mere ka a mara na a kpụpụla mmadụ iri anọ na ise n'ime ha ụlọ ikpe, tọhapụ mmadụ iri atọ na ise aka ha dị ọcha ka ha laba, ebe a ka na-enyòchakwa mmadụ iri atọ na atọ fọrọ afọ. Ọ sị na ihe e nwèkọtara n'aka ndị ahụ gụnyere: ótù nsụnsụ egbè, ogologo égbè asaa mgbọ dị na ha, ọtụtụ anyụike, mma ògè, na akwụkwọ kpọrọ nkụ a na-enyo ènyò na ọ bụ ìgbó.", "author": "Chidi Igwe", "title": "Ndị Uwe Ojii Anambra Ejidela Mmadụ 113 Maka Òtù Nzuzo Na Ịpụnara Mmadụ Ụgbọala N'Ike", "category": "Nchekwa"},
{"text": "O kwuru na ụfọdụ n'ime ndị ahụ bụ ndị na-apụnara mmadụ ụgbọala n'ike, bụ ndị a nàpụtara ụgbọala asatọ ha zutere ezute n'aka ha. Ndị ahụ ka ọ kọwara dịka Paul Chukwuezugo gbara ahọ iri anọ na abụọ na onye òtù ya bụ maazị Micheal Obinna, onye a maara dịka Mayor. O kwuru na ihe e nwèkọtara n'aka ndị ahụ bụ ụgbọala asaa, nke gụnyere: ụgbọala Toyota Venza, ụgbọala Lexus 350 atọ, otu ọkwụọtọ ekele eze Toyota Rav 4, Toyota Corolla atọ na ụgbọala Sports Utility Vehicles (SUV).", "author": "Chidi Igwe", "title": "Ndị Uwe Ojii Anambra Ejidela Mmadụ 113 Maka Òtù Nzuzo Na Ịpụnara Mmadụ Ụgbọala N'Ike", "category": "Nchekwa"},
{"text": "Ihe ndị ọzọ e nwètara n'aka ha gụnyere otu nsụnsụ égbè na-agba ọnụ iri, otu mma ògè na ekwentị anọ.", "author": "Chidi Igwe", "title": "Ndị Uwe Ojii Anambra Ejidela Mmadụ 113 Maka Òtù Nzuzo Na Ịpụnara Mmadụ Ụgbọala N'Ike", "category": "Nchekwa"},
{"text": "By Izunna Okafor, Awka, Nigeria", "author": "Chidi Igwe", "title": "Gọọmenti Ga-Akụkpọ Ụlọ Ọbụla E Ji Eme Mpụ Na Arụrụala -- Obianọ", "category": "Nchekwa"},
{"text": "E meela ka a mara na gọọmenti steeti Anambra ga-amalitekwa ịkụtùsi ụlọ ọbụla e ji were eme mpụ ma na-arụkwa arụrụala dị iche iche dịka izo ohi, idebe ndị a tọọrọ atọrọ na omekoome ndị ọzọ na-eweta ala adịghị mma na steeti ahụ.", "author": "Chidi Igwe", "title": "Gọọmenti Ga-Akụkpọ Ụlọ Ọbụla E Ji Eme Mpụ Na Arụrụala -- Obianọ", "category": "Nchekwa"},
{"text": "Aka na-achị steeti Anambra bụ gọvanọ Willie Obianọ mere ka a mara nke a na nzukọ isi ọchịchị steeti ahụ, bụ 'State Executive Council Meeting' nwere n'Awka bụ isi obodo steeti ahụ ụbọchị Mọnde. Gọvanọ Obianọ kwupùtara nke a dịka ọ na-aja ndị ọrụ nchekwa na steeti ahụ ike maka ezi mbọ ha gbàrà n'ịnwụchikọ otu n'ime ndị ahụ a na-enyo ènyò na ọ bụ ha gburu onyeisi ọchịchị obodo Nimo dị n'okpuru ọchịchị Njikọka, bụ maazị Frank Anthony Igboka, bụ onye a gbàgbùrù n'abalị iri na isii nke Ọnwa Epure.", "author": "Chidi Igwe", "title": "Gọọmenti Ga-Akụkpọ Ụlọ Ọbụla E Ji Eme Mpụ Na Arụrụala -- Obianọ", "category": "Nchekwa"},
{"text": "N'ihe gbasaara nde Naịra ise o kwere na nkwa maka onye ọbụla ga-agba ezi àmà ga-enye aka n'ịnwụchikọ ndị ahụ gburu ya bụ nwa amadi, gọvanọ Obianọ mere ka a mara na onye gbara ama e jiri nwụchikọ onye nke ahụ a nwụchikọrọ ugbua anatalarị ma fọlaa ego ya àkpà kemgbe, dịka gọọmenti kwere na nkwà. O mekwazịrị ka a mara na e buliela ọnụ ego ahọ ka ọ bụrụzie n'isi n'isi, nke pụtara na onye ọbụla gbara ama ga-enye aka n'ịnwụchikọ otu onye n'ime ndị ahụ ga-enweta nde Naịra ise, ebe gbara ama ga-enye aka n'ịnwụchikọ mmadụ abụọ ga-enweta nde Naịra iri, wee dịrịzie gaba.", "author": "Chidi Igwe", "title": "Gọọmenti Ga-Akụkpọ Ụlọ Ọbụla E Ji Eme Mpụ Na Arụrụala -- Obianọ", "category": "Nchekwa"},
{"text": "Gọvanọ Obianọ kwupùtanwòrò njikere steeti ahụ nà mbọ ya ịhụ na e nwere ezi nchekwa ndụ na ngwongwo ụmụafọ steeti ahụ site n'ịhụ na ndị arụrụala na ndị omekoome enweghị ọnọdụ ọbụla na steeti ahụ. Ọ kpọkùrù ndị dị iche iche nwere ụlọ na steeti ahụ, ka ha na-eleru anya ma na-akpachàpụkwa anya ịhụ na ndị ha na-etinye n'ụlọ ha bụ ndị nwere ebe doro anya ha sì, ma nwekwa ihe doro anya ha na-arụ, na-abụghị ndị na-etinye aka n'ihe arụrụala ọbụla, ma ọ bụ ndị obibi ndụ ha na-adabachaghị adaba, n'ihi na gọọmenti agaghị egbu ogè ịkụtù ụlọ ọbụla ndị dị otu ahụ nọ na ya were akụ akụmakụ n'ụdị ọbụla.", "author": "Chidi Igwe", "title": "Gọọmenti Ga-Akụkpọ Ụlọ Ọbụla E Ji Eme Mpụ Na Arụrụala -- Obianọ", "category": "Nchekwa"},
{"text": "Ọ gara n'ihu mee ka a mara na otu nzuzo abụrụkwala otu n'ime ihe ndị na-eweta ala adịghị mma ugbua, kwuo na otu pụrụ iche e guzòbere maka nke ahụ amalitela ibu agha megide ya bụ ajọ ọnọdụ, ma dụkwazie ndị ntorobịa na steeti ahụ ka ha zèéré ma kwụsị itinye aka n'ihe ọbụla bụ mpụ na arụrụ ala, maka na onye ọbụla e nwetara ga-eji anya ya abụọ wee hụ ntị ya na-ejighị ènyò.", "author": "Chidi Igwe", "title": "Gọọmenti Ga-Akụkpọ Ụlọ Ọbụla E Ji Eme Mpụ Na Arụrụala -- Obianọ", "category": "Nchekwa"},
{"text": "By Izunna Okafor, Awka, Nigeria", "author": "Chidi Igwe", "title": "'Operation Kpochapụ' Nke Abụọ Ga-Echighata n'Anambra -- Obianọ", "category": "Nchekwa"},
{"text": "Aka na-achị steeti Abambra bụ gọvanọ Willie Obianọ emeela ka a mara na otu n'ime atụmatụ ibu agha megide ndị omekome, bụ nke a kpọrọ 'Operation Kpochapụ' agba nke abụọ ya ga-amalitekwa na steeti ahụ oge adịghị anya.", "author": "Chidi Igwe", "title": "'Operation Kpochapụ' Nke Abụọ Ga-Echighata n'Anambra -- Obianọ", "category": "Nchekwa"},
{"text": "Gọvanọ mere ka a mara nke a oge ọ gara ịkasì ndị ezinaụlọ ọnyeisi ọchịchị obodo Nimo, bụ maazị Anthony Igboka lagoro mmụọ obì na be ya dị na Nimo, n'okpuru ọchịchị Njikọka nke steeti ahụ.", "author": "Chidi Igwe", "title": "'Operation Kpochapụ' Nke Abụọ Ga-Echighata n'Anambra -- Obianọ", "category": "Nchekwa"},
{"text": "Gọvanọ Obianọ katọrọ dịka nke jọgburu onwe ya, ogbugbu ahụ e gburu ya bụ nwa amadi site n'aka ndị agameebù, bụ ndị jiri egbe wee sụọ ya kọtọkọtọ n'ahịa Oye Nimo n'abalị iri na isii nke ọnwa Epure. O mere ka a mara na ndị ọrụ uwe ojii na ndị ọrụ nchekwa ndị ọzọ na-eleba anya ma na-eme nnyocha banyere ogbugbu ahụ, iji nwụchikọọ ndị arụrụ ala ahụ kụrụ ya bụ akụmakụ.", "author": "Chidi Igwe", "title": "'Operation Kpochapụ' Nke Abụọ Ga-Echighata n'Anambra -- Obianọ", "category": "Nchekwa"},
{"text": "O kwuputara na atụmatụ nchekwa na steeti ahụ ka bụkwa nke kacha mma n'ala Nigeria gbaa gburugburu, ma sịkwazie na a ga-anwụchikọrịrị ndị ahụ, na-agbanyeghị ebe ha zòrò ma ọ bụ ogologo oge ole o werè.", "author": "Chidi Igwe", "title": "'Operation Kpochapụ' Nke Abụọ Ga-Echighata n'Anambra -- Obianọ", "category": "Nchekwa"},
{"text": "Gọvanọ Obianọ gakwazịrị n'ihu kwuo na e nweghị ebe mgbaba ma ọ bụ ebe nzuzo ọbụla dịịrị ndị omekoomè na steeti ahụ, ma kwukwazịe na atụmatụ 'Operation Kpochapụ' ahụ ga-enye aka n'ụzọ dị ukwuu ikpochapụ ndị arụrụ ala ahụ, bụ ndị jikwa nwayọ nwayọ arịpụtasịkwa ọzọ ugbu a.", "author": "Chidi Igwe", "title": "'Operation Kpochapụ' Nke Abụọ Ga-Echighata n'Anambra -- Obianọ", "category": "Nchekwa"},
{"text": "N'okwu nke ya, onye na-anọchite anya ọgbọ nta nkwàdo Njikọka nke abụọ n'ụlọ ọgbakọ omebe iwu steeti Anambra, bụ maazị Pete Ibida kwùrù na ndị ọgbọ nta nkwàdo ya na ndị Nimo niile na-ekele gọvanọ Obianọ maka itinye ọnụ ozigbo na ya bụ okwu ma mekwa ihe pụtara ìhè banyere ya, ọ kachasị ịmapụta ego dị nde Naịra ise dịkwa ụgwọ ọrụ dịịrị onwe ọbụla ga-agba ezi àmà a pụrụ iji nwụchikọọ ndị ahụ gburu ya bụ nwoke", "author": "Chidi Igwe", "title": "'Operation Kpochapụ' Nke Abụọ Ga-Echighata n'Anambra -- Obianọ", "category": "Nchekwa"},
{"text": "O tòkwàrà gọvanọ n'ihi ndị òtù dị iche iche o zitegooro ha kemgbe ihe ahụ mere, na-agbanyeghị na ọ nọghị nso oge ahụ, ma kwekwazie nkwà na ha ga-aga n'ihu n'ezi nkwado ahụ ha na-enye ọchịchị ya, iji wee gaa n'ihu n'ọrụ ọma dị iche iche o ji n'aka na steeti ahụ.", "author": "Chidi Igwe", "title": "'Operation Kpochapụ' Nke Abụọ Ga-Echighata n'Anambra -- Obianọ", "category": "Nchekwa"},
{"text": "By Izunna Okafor, Awka, Nigeria", "author": "Chidi Igwe", "title": "Ndị Uwe Ojii Anambra Ejidela Ndị Ohi Ọzọ n'Awka", "category": "Nchekwa"},
{"text": "Igbo sị na nwata a na-agwọ ibì ọ na-eto afọ, ị mara na o nwèrè ihe ọ tọbàrà n'ajọ ọfịa. O wee bụrụ ya, na ka ọ dị taa, na ndị uwe ojii na steeti Anambra anwụchikọla ndị òtù ohi ọzọ n'Awka bụ isi obodo steeti Anambra, na-agbanyeghị mbọ dị iche-iche ọchịchị steeti ahụ gbàgòrò imemìla ohi na arụrụ ala na steeti.", "author": "Chidi Igwe", "title": "Ndị Uwe Ojii Anambra Ejidela Ndị Ohi Ọzọ n'Awka", "category": "Nchekwa"},
{"text": "Dịka ozi isi ọchịchị ndị uwe ojii na steeti ahụ kụpụrụ nso-nso a siri kọwaa, bụkwa nke onye na-ahụ maka mmekọrịta ọhanaeze na ndị uwe ojii na ya bụ steeti, bụ maazị Harụna Mọhammed sìrì kọwaa; ndị oji akpa eli ozu ahụ na-aga akpàkasị ụlọ ndị mmadụ, ma na-ezu ha ohi.", "author": "Chidi Igwe", "title": "Ndị Uwe Ojii Anambra Ejidela Ndị Ohi Ọzọ n'Awka", "category": "Nchekwa"},
{"text": "Ozi ahụ mere ka a mara na ọ bụ site n'ịkwụsị ụgbọala na inyòcha ndị mmadụ, bụ nke ndị uwe ojii na-eme n'okporo ụzọ Ifitè Awka, ka e jiri nwụchikọọ otu nwaokorobịa, bụ Elendu Wisdom, gbara ahọ iri abụọ na isii, ma mgbe ha nyòchàrà àkpà ya, ha wee hụ akụrụngwa na ngwaọrụ dị iche-iche o ji akpàkasị ụlọ ndị mmadụ, tinyere nkwụ ọkụ, anwụrụ, ihe nri na ihe ndị ọzọ dị iche-iche.", "author": "Chidi Igwe", "title": "Ndị Uwe Ojii Anambra Ejidela Ndị Ohi Ọzọ n'Awka", "category": "Nchekwa"},
{"text": "Mgbe a gbàrà ya ajụjụ nnyòcha, nwata nwoke ahụ kwètàrà hoohaa ma were ọnụ ya kwuo na ya agaalarị kpàkaa ma zuo ohi n'ótù ụlọ ahịa dị n'Ifitè ahụ; ma mgbe ndị uwe ojii gàrùrù ebe ahụ, ha hụrụ ya bụ ụlọ ahịa na onye nwe ya, bụ oriakụ Chinwe Madụkegbu, onye kwuru na ọnụ ego ihe e zuru ezu ebe ahụ rùrù puku Naịra iri asaa na ise.", "author": "Chidi Igwe", "title": "Ndị Uwe Ojii Anambra Ejidela Ndị Ohi Ọzọ n'Awka", "category": "Nchekwa"},
{"text": "Dịka ozi ahụ gara n'ihu kọwaa, ya bụ nwa amadi bụ onye obodo Asa dị n'okpuru ọchịchị 'Ukwa West' nke steeti Abịa, ma biri n'Awkuzụ dị n'okpuru ọchịchị Oyi nke steeti Anambra, ebe ọ nọ arụ ọrụ aka dịka onye na-ama ihe ọmụma 'Plaster of Paris' (POP), ma bụrụkwa onye e sì n'ụlọ mkpọrọ wee tọhapụ nso-nso a maka arụrụ ala ọ rụrụ n'oge mbụ, tupu ọ bịa rụọ nke a.", "author": "Chidi Igwe", "title": "Ndị Uwe Ojii Anambra Ejidela Ndị Ohi Ọzọ n'Awka", "category": "Nchekwa"},
{"text": "N'akụkọ dịkwa ka ibè ya, ndị uwe ojii nọ na mpaghara Awada jidekwàrà otu nwaokorobịa ọzọ, bụ maazị Chika Udeze gbakwara ahọ iri abụọ na isii, onye e kwùrù na ọ gàrà kpàkaa ụlọ otu nwoke, bụ maazị Ifeanyi Igwe n'Awada ma zukọsịa ọtụtụ ihe, larie.", "author": "Chidi Igwe", "title": "Ndị Uwe Ojii Anambra Ejidela Ndị Ohi Ọzọ n'Awka", "category": "Nchekwa"},
{"text": "Ya bụ ajọ nkịta ji isi anya ọkụ ka e kwùrù na o kwetela n'eziokwu na ya kụrụ ya bụ akụmakụ ma zuokwa ohi n'ebe ọzọ dị iche-iche na mpaghara, ma rịọkwa ka a gbaghàra ya.", "author": "Chidi Igwe", "title": "Ndị Uwe Ojii Anambra Ejidela Ndị Ohi Ọzọ n'Awka", "category": "Nchekwa"},
{"text": "A napụtasịkwala ya ihe ndị ahụ niile o zùrù n'ohi, ebe nnyocha ka na-agazịkwa n'ihu ịchọpụtakwu bànyere ha abụọ.", "author": "Chidi Igwe", "title": "Ndị Uwe Ojii Anambra Ejidela Ndị Ohi Ọzọ n'Awka", "category": "Nchekwa"},
{"text": "By Izunna Okafor", "author": "Chidi Igwe", "title": "ASC Ekwela Ndị Anambra Nkwà Ezi Nchekwa Maka Nzukọ Ọnwa Ọgọstụ", "category": "Nchekwa"},
{"text": "Òtu ahụ jikọtara ndị ọrụ nchekwa dị iche-iche na steeti Anambra, bụ nke a maara dịka 'Anambra State Security Council' adụọla ụmụafọ steeti ahụ ka ha ghara ịtụ egwù n'ịbata ụlọ maka nzukọ ọnwa Ọgọstụ ahọ a, n'ihi na egwu ọbụla adịghị.", "author": "Chidi Igwe", "title": "ASC Ekwela Ndị Anambra Nkwà Ezi Nchekwa Maka Nzukọ Ọnwa Ọgọstụ", "category": "Nchekwa"},
{"text": "Ndị otu a nyere ndụmọdụ a ka ha na aka na-achị steeti ahụ bụ gọvanọ Willie Obianọ nwechara nzukọ n'ebe obibi ya dị n'Amawbịa, ma kwekwazie Ndị Anambra na a ga-aga n'ihu inwe ezigbo ọnọdụ nchekwa bụ ịgbà na steeti ahụ dịka e si enwe oge niile.", "author": "Chidi Igwe", "title": "ASC Ekwela Ndị Anambra Nkwà Ezi Nchekwa Maka Nzukọ Ọnwa Ọgọstụ", "category": "Nchekwa"},
{"text": "N'okwu ya n'aha ndị òtù ahụ, onyeisi ndị uwe ojii na steeti ahụ, bụ maazị John Abang mere ka a mara na ha tụlèrè ọtụtụ ihe na nzukọ ahụ, ọ kachasị dịka o siri metụta ịhụ na e nwere ezi nchekwa n'ogologo oge nzukọ ọnwa Ọgọstụ a, bụ nke na-aga n'ihu n'ebe dị iche-iche ugbu a, ya na ezi ọnọdụ nchekwa ga-adị ọkpụtọrọkpụ ma e mechagodụ ya bụ ọgbakọ.", "author": "Chidi Igwe", "title": "ASC Ekwela Ndị Anambra Nkwà Ezi Nchekwa Maka Nzukọ Ọnwa Ọgọstụ", "category": "Nchekwa"},
{"text": "Ọ kọwara na ọ bụ eziokwu enweghị mgbagha na mpụ na arụrụala, ya na ohi na ntọrị mmadụ na-abawanyekarị ụba oge ọbụla a na-eme ya bụ nzukọ, n'ihi na ọtụtụ mmadụ na-abatakarị ụlọ; ma mekwazie ka a mara na ndị ọrụ nchekwa na steeti ahụ dị njikere imemila ibe dị otu ahụ na ibuso ha agha.", "author": "Chidi Igwe", "title": "ASC Ekwela Ndị Anambra Nkwà Ezi Nchekwa Maka Nzukọ Ọnwa Ọgọstụ", "category": "Nchekwa"},
{"text": "Otu ọ dị, maazị Abang gazịrị n'ihu dọọ ndị omekoome na ndị ekpèrìmà nọ na steeti ahụ aka na ntị ka ha kwakọrọ ngwongwo ha rie mbọmbọ ma ọ bụ sepù aka n'ime ihe dị otu ahụ n'ihi na onye ọbụla e jidere ga-eji anya ya wee hụ ntị ya n'ejighị ènyò.", "author": "Chidi Igwe", "title": "ASC Ekwela Ndị Anambra Nkwà Ezi Nchekwa Maka Nzukọ Ọnwa Ọgọstụ", "category": "Nchekwa"},
{"text": "Na ntụnye nke ya, onyeisi oche òtù ahụ jikọtara ndị eze ọdịnala na steeti Anambra, ma bụrụkwa eze ọdịnala Ọnịtsha, bụ Igwe Nnaemeka Achebe, onye rụtụrụ aka na nsogbu ndị Fụlani na-achị ehi na ndị ọrụ ugbo steeti ahụ, gosìpụtàrà ezi ntụkwasịobi o nwere na ndị òtù ọrụ ahụ e guzobere nso-nso a na ya bụ steeti, bụ 'Anambra State Cattle Menace Committee' pụrụ ilebàrà ya bụ nsogbu anya nke ọma, ma wetakwa ya n'isi njedobe.", "author": "Chidi Igwe", "title": "ASC Ekwela Ndị Anambra Nkwà Ezi Nchekwa Maka Nzukọ Ọnwa Ọgọstụ", "category": "Nchekwa"},
{"text": "Igwe Achebe gazịrị n'iihu mere ka a mara na ndị eze ọdịnala steeti ahụ ga-aga n'ihu ịrụkọ ọrụ na ijikọ aka ọnụ, ha na ndị ọrụ nchekwa, iji hụ na e nwere udo na nchekwa dị ọkpụtọrọkpụ n'ime obodo niile dị na steeti ahụ.", "author": "Chidi Igwe", "title": "ASC Ekwela Ndị Anambra Nkwà Ezi Nchekwa Maka Nzukọ Ọnwa Ọgọstụ", "category": "Nchekwa"},
{"text": "Izunna Okafor, Awka", "author": "Chidi Igwe", "title": "Ndị Ụmụeri Bi USA Edebàyela Mmadụ 100 N'Amụmà Nchekwa Ahụike Anambra", "category": "Obibi Ndụ"},
{"text": "Onyeisi ụlọ ọrụ ahụ na-ahụ maka amụmà nchekwa ahụike steeti Anambra, bụ 'Anambra State Health Insurance Agency (ASHIA),' bụ Dọkịta Simeon Onyemaechi akpọkuola ma dụọ ndị aka ji akụ n'obodo dị iche iche ka ha nye aka kwàdo ndebànye aha ụfọdụ ndị mmadụ n'usoro amụmà nchekwa ahụike ahụ.", "author": "Chidi Igwe", "title": "Ndị Ụmụeri Bi USA Edebàyela Mmadụ 100 N'Amụmà Nchekwa Ahụike Anambra", "category": "Obibi Ndụ"},
{"text": "Dọkịta Onyemaechi kwupụtàra nke a n'Ụmụeri, dị n'okpuru ọchịchị ime obodo 'Anambra East,' oge o dùrù ndị òtù ọrụ ya wee gaa idebànye aha ndị obodo ahụ karịrị otu nàrị n'ùsòrò amụma nchekwa ahụ ike ASHIA, bụ ndebànye nke a kwàdòrò site n'aka òtù jikọtara ndị Ụmụafọ Ụmụeri bi na mba USA.", "author": "Chidi Igwe", "title": "Ndị Ụmụeri Bi USA Edebàyela Mmadụ 100 N'Amụmà Nchekwa Ahụike Anambra", "category": "Obibi Ndụ"},
{"text": "Oge ọ na-akọwa ọtụtụ uru dị iche iche dị na mmadụ idebànyè aha n'usoro amụmà nchekwa ahụ ike ahụ, ọ mere ka a mara na ọ bụ ọchịchọ óbì Gọvanọ Willie Obianọ ịhụ na mmadụ ọbụla na ezinaụlọ ọbụla dị na steeti ahụ ga-esonye n'amụmà ahụ, bụzị nke mere ọchịchị ya ji emefù ụkwụtụụkwụ ego n'ịkwàdo ya bụ atụmatụ.", "author": "Chidi Igwe", "title": "Ndị Ụmụeri Bi USA Edebàyela Mmadụ 100 N'Amụmà Nchekwa Ahụike Anambra", "category": "Obibi Ndụ"},
{"text": "Na ntụnye nke ya, eze ọdịnala obodo Ụmụeri, bụ Igwe Ben Emeka fọrọ ekele n'ụkpa wee bunye Gọvanọ Obianọ maka igùzòbè na ịkwàdò atụmatụ ahụ, ma tòkwà ndị Ụmụeri ahụ bi na USA maka ịkwàdo ndebànye aha ndị okenye ruru otu narị n'ọnụ ọnụgụ.", "author": "Chidi Igwe", "title": "Ndị Ụmụeri Bi USA Edebàyela Mmadụ 100 N'Amụmà Nchekwa Ahụike Anambra", "category": "Obibi Ndụ"},
{"text": "O kpèkwazịrị ka Chineke gọzie ma kwụghachi ha mmaji kwuru mmaji, ọbụnadị dịka ọ kpọkuru ndị ọzọ ka ha ñòmie nke ahụ site n'inye aka kwàdo ndebànye ndị ọzọ, n'ihi na ahụike bụ ihe onwunwe.", "author": "Chidi Igwe", "title": "Ndị Ụmụeri Bi USA Edebàyela Mmadụ 100 N'Amụmà Nchekwa Ahụike Anambra", "category": "Obibi Ndụ"},
{"text": "N'okwu ha n'otu n'otu, ụfọdụ ndị ritara urù na nke ahụ, nke gụnyere Maazị Leonard Okeke na Oriakụ Caroline Igwe kèlèkwara ndị ahụ kwadoro ya bụ ndebànye aha maka afọ ọma ha nakwa ọrụ obi ebere ha, ma kpekwazie ka Chineke gaa n'ihu ịgọzi ha, inye ha ahụ ike na ibuli ha elu n'ihe dị iche iche ha na-eme na mba ofesi ahụ.", "author": "Chidi Igwe", "title": "Ndị Ụmụeri Bi USA Edebàyela Mmadụ 100 N'Amụmà Nchekwa Ahụike Anambra", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Nri", "category": "Obibi Ndụ"},
{"text": "Nri bụ nwata hụ ọ gbakee, ma bụrụkwa okpo hụ ọ jụrụ. Ọ bụ erighị ma sịṅebuna, n'ebe mmadụ na ihe ọbụla na-eku ume dị.", "author": "Chidi Igwe", "title": "Nri", "category": "Obibi Ndụ"},
{"text": "Ndị kwuru okwu sị na nri bụ ihe si n'elu baa ma si n'okpuru pụọ, n'ihi na erighṅ na anyụghị bụ ebụghị ebu.", "author": "Chidi Igwe", "title": "Nri", "category": "Obibi Ndụ"},
{"text": "Dịka ọ bụ ọdibendi, ọ bụ ihe a ma ama, na mba ọbụla nwere ihe e jiri mara ha maka na ụtọ bụ ihe onye kpọrọ ụtọ. Ọ bụkwa na ihe ndị na-eri ka ndị na-asọ.", "author": "Chidi Igwe", "title": "Nri", "category": "Obibi Ndụ"},
{"text": "Ndị Igbo, ndị Yoruba na Awụsa nwagbdoro nri dị iche iche e jiri mara ha. A bịakwa n'ala Igbo, ndị obodo dị iche iche nwere ihe ha na-eri na nke ha na-asọ. Ihe ọbụla ndị na-asọ nwekwara ụfọdụ ihe kpatara ha ji asọ ya, ọ kachasị n'ebe anụ a na-eri eri dị.", "author": "Chidi Igwe", "title": "Nri", "category": "Obibi Ndụ"},
{"text": "Iji ma atụ, Ọka bụ isi obodo steeti Anambra ma bụrụkwa otu n'ime obodo dị n'ala Igbo, anaghị eri anụ enwe n'ihi na ha kwenyere na ọ bụ enwe bụ mmụọ nwe ha.", "author": "Chidi Igwe", "title": "Nri", "category": "Obibi Ndụ"},
{"text": "Ọzọkwa, ndi Ebenator, dị n'okpuru ọchịchị 'Nnewi South' na steeti Anambra anaghị eri anụ eke, n'ihi na ha kwenyere na ọ bụ Eke Ọfala, bụ mmiri dị n'obodo ahụ nakwa arụsị ha fere oge gboo.", "author": "Chidi Igwe", "title": "Nri", "category": "Obibi Ndụ"},
{"text": "Ọ bụ ihe doro anya na asụsụ dị iche iche, mana a kwaa ụkwara, ọ bụrụ otu. N'ihi nke a, e nwere ụfọdụ nri dị iche iche zuru ụwa ọnụ, bụ nri a na-eri ebe ọbụla, dịka osikapa, agwa na ndị otu ha.", "author": "Chidi Igwe", "title": "Nri", "category": "Obibi Ndụ"},
{"text": "N'ala Igbo, e nwere nri dị iche iche e ji mara ha, bụ nke ha kwenyere na-enye ha ihe n'ahụ karịa ihe ndị a na-emepụtazị n'oge ugbu a, sị na ọ bụ nri. Ọ bụ nri ndị a mere ndi nna nna anyị ha jiri bie ogologo ndụ ma na-emesikwa ihe ike n'oge nke ha, bụ oge gboo.", "author": "Chidi Igwe", "title": "Nri", "category": "Obibi Ndụ"},
{"text": "N'oge gboo ahụ, nri dịka ede, akpụ, ji, adụ, ọnà, ụtara ji, ụtara ede, nduku, ụgbọgụrụ/anyụ, ighu, ịbaa, mkpụrụ ụgụ, ụkwa, ọka a gwọrọ agwọ, abacha, ọgbara, ụgba, ojoko, akịdị, fịọfịọ na nri ọdịnala ndị ọzọ bụgbado nri oke ụtọ; ebe akwụkwọ ọkazị, ụtazị, ụzịza, nchụ anwụ, ụkpaka, ose, ụrị (ede ụrị), ogiri, azụ kpọnkụ, okporoko, ịsha, oguru akwụ, mmanụ nri, akwụkwọ nri dị iche iche nakwa ngwa ofe ndị ọzọ bụ ahụghị ebuli ma sị eline dika, n'ebe isi ihe oriri dị, n'ala Igbo.", "author": "Chidi Igwe", "title": "Nri", "category": "Obibi Ndụ"},
{"text": "Oge ahụ bụ oge ndị ghọtara ihe nri bụ ji aka ha aba n'ụsọ ekwu ma sie bupụtara ohà, maka na ha ghọtara nke ọma na nri anyị bụ ọgwụ anyị. Ọ bụ nnọọ oge a na-esighe nri esighe. Ihe ndị a mere ndị gboo ahụ jiri wee nọọ ahọ kwuru ahọ ma na-atụkwa gengem ka ihe a fụrụ afụ. Ọ bụ n'oge ahụ ka mmadụ ga-anọ ihe karịrị narị otu ahọ ma na-agbakwaara onwe ya ọsọ ka nwa okorobịa na-ejighị nkpọ, na-arịaghịkwa ọrịa ọbụla ma ọ bụ yiri ugegbe anya.", "author": "Chidi Igwe", "title": "Nri", "category": "Obibi Ndụ"},
{"text": "Eziokwu na-elu ilu na ntị ugbu a bụzị na ihe ndị a abụrụla mba a gara aga, maka na okokporo nwoke amaghịzị uru ara baara ikwe.", "author": "Chidi Igwe", "title": "Nri", "category": "Obibi Ndụ"},
{"text": "Ndi Igbo, ugbu a, amaghịzịkwa ihe a na-akọ banyere nri ọdịnala e jiri mara ha, ma ya fọdụzie ịma otu e si esi ma ọ bụ akwado ya. Nke ahụ wee bụrụ otu n'ime omenala anyị na-anwụnahị anyị ugbu a.", "author": "Chidi Igwe", "title": "Nri", "category": "Obibi Ndụ"},
{"text": "Ugbu a bụzịkwa oge nwa agbọghọ amaghị nke ekwe na-aka, ga-abaa ụsọ ekwu, sie ihe egheghị eghe bupụta ma kpọọ ya 'haff dọn'. Nke ahụ wee bụrụ asụsụ pụtara ọhụụ ha ji aghọgbu onwe ha na ndị ha na ha bi n'ụlọ.", "author": "Chidi Igwe", "title": "Nri", "category": "Obibi Ndụ"},
{"text": "Ndị okokporo ume ngwụ na ụmụ agbọghọ oji ọnụ etinye azụ n'ofe jizịkwa ya bụ asụsụ amaghị ebe o si wee na-atọgha ndị ọ dị nke mma, ka ha wee sonye na ya bụ ụzọ ọgbara ọhụụ, bụ nke ha sịzịkwa na ọ bụ otu ndị ọcha si esi nke ha. Ha bụ ụkpana na-ere ọkụ wee chee na ha na-aha mmanụ.", "author": "Chidi Igwe", "title": "Nri", "category": "Obibi Ndụ"},
{"text": "Ọzọkwa, e wezuga isi na iri nri egheghị eghe, ndị Igbo esina n'iri nri chi ha jiri gọzie wee pụọ, sị na ọ bụzịkwa iri ihe ha amaghị ebe o si na otu e siri mee ya kazị ha mma.", "author": "Chidi Igwe", "title": "Nri", "category": "Obibi Ndụ"},
{"text": "Nke kacha agba ha ara ma bụrụkwa nke na-ata ha ego gwoo gwoo bụ nke ahụ pụtara ọhụụ na-adị ka idide ma ọ bụ eriri afọ nwa ọkụkọ, nke a sị ha kpọba indomì. Ha wee werezie ya mere nri kacha ụtọ na nke na-eghe ịchafụ ịchafụ.", "author": "Chidi Igwe", "title": "Nri", "category": "Obibi Ndụ"},
{"text": "Ugbu a bụ oge ị ga-ahụzị nwa agbọghọ ma ọ bụ okorobịa ahụ zuru oke, kwa ụbọchị, o rie ya bụ indomì n'ụtụtụ, ñụọ mmanya fanta, rie ya n'ehihe ñụọ fanta, rikwazie ya n'abalị ma werekwa otu fanta ahụ budaa ya, huo aka n'afọ ma bie ezigbo ubiri dara ụda. Ị kpazịe ya aka, ọ wụọ efe ka ọkụkọ na-efe elu. Obere oge ọ malite ịdọnye afọ ka onye otoro na-awa. Tupu ị mara ihe na-eme, a sị na ọ na-arịa kansa, ma ọ bụ arịrị ọzọ adịghị n'asụsụ Igbo. Nke ahụ wee bụrụ ihe na-egbusi ndị be anyị.", "author": "Chidi Igwe", "title": "Nri", "category": "Obibi Ndụ"},
{"text": "Oge agaana mgbe a na-eji akwụ, ogiri, ụzịza, ọkazị, ịsha, nchụ anwụ ma ọ bụ ụtazị were ete ofe. Ụtara ede, ụtara ji, ụtara akpụ, ikpoko akpụ, adụ, ighu na ọna abụrụgokwa ihe mgbe ochie ma na-asọzịkwa ndị Igbo oyi oriri.", "author": "Chidi Igwe", "title": "Nri", "category": "Obibi Ndụ"},
{"text": "Ọ bụzịkwa Maggị, Ọnga, ofe e ghere eghe, Gesha, Spagetti, Nọtmeegị, Tomato na ndị otu ha ndị ọzọ kachazị anyị mma. Onye ghekọchazie ihe ndi ahụ rie, ọ chọọ otu mmanya akwụkwọ ma ọ bụ mmanya ekpem jụrụ nwịị wee butuo ya. Mmadụ a na-agbada. Obere oge otu ọrịa ejide ya.", "author": "Chidi Igwe", "title": "Nri", "category": "Obibi Ndụ"},
{"text": "Okorobịa dị n'agbata ahọ iri anọ na-ejizịkwa nkpọ na ugegbe anya aga ugbu a n'ihi na mmadụ ejighịzị ahụ. Tupuu ahọ iri na isii, onye ahụ nwụọ, a sị na ọ nọka, ma ọ bụ na o biri nnọọ ogologo ndụ.", "author": "Chidi Igwe", "title": "Nri", "category": "Obibi Ndụ"},
{"text": "Nke a wee bụrụ maka ihi na anyị elegharana ịsụ n'ikwe wee na-asụzị n'ala. Onye ọbụla wee na-arịazị ihe anyị amaghị ma na-anwụchuzị anwụchu ka ọkụkọ. Ndị be anyị, ka anyị ghọtanụ na nri anyị bụ ọgwụ anyị, na ọ bụkwa ihe onye kpọrọ nwa nkịnta ya ka ọ na-aza, maka na ike anaghị anyụ ihe ọnụ erighị. Onye hụrụ na ihe gburu nne ya bụ eju, ihe gburu nna ya bụrụ eju, ma ya onwe ya kachie kwa ntị jidekwa eju n'aka, ọ makwa na ọ bụ ọnwụ nke ya ka ọ na-akpọ oku??", "author": "Chidi Igwe", "title": "Nri", "category": "Obibi Ndụ"},
{"text": "Ya mere, ka anyị laghachinụ azụ na nri e jiri mara ayị, bụ nke ndị nna nna anyị ha riri wee bie ogologo ndụ. Ka anyị sepụlata aka n'ụmụ nrị ọgbara ọhụụ ndị aṅna-agbakọ na mkpọ, bụ nke anyị na-amaghị ebe, otu na ihe e jiri mee ma bụ gbakọọ ha; ka ndụ anyị wee dịrị anyị ogologo.", "author": "Chidi Igwe", "title": "Nri", "category": "Obibi Ndụ"},
{"text": "Nwata a na-akpọ oku, ọ na-agbakpu ọhịa ga-emechakwanụ mara na ọhịa abụghị ebe obibi.", "author": "Chidi Igwe", "title": "Nri", "category": "Obibi Ndụ"},
{"text": "Onye a gwara kwe, a hụ ọzọ, a gwakwa ya.", "author": "Chidi Igwe", "title": "Nri", "category": "Obibi Ndụ"},
{"text": "Ụkpana okpoko gburu bụ ntị chiri ya.", "author": "Chidi Igwe", "title": "Nri", "category": "Obibi Ndụ"},
{"text": "Izunna Okafor, Awka, Nigeria", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Gọọmenti steeti anambra n'ọchịchị Gọvanọ Willie Obianọ emego ka a mara njikere ya na mkpebi ya ịkwalite ezi ọnọdụ obibi ndụ na ọdịmma ndị ntorobịa na steeti ahụ, iji mee ka ha bụ ndị kwụụrụ onwe ha. Nwunye aka na-achị steeti ahụ bụ Oriakụ Eberechukwu Obianọ mere ka a mara nke a n'ọgbakọ ekpere pụrụ iche e mere maka iche nhọpụta na-abịa n'ihu na steeti ahụ n'aka Chineke, bụ nke weere ọnọdụ n'ụlọ ụka St. Luke (Anglican) dị na Nsugbe n'okpuru ọchịchị 'Anambra East' na steeti ahụ.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Ya bụ nwunye aka na-achị achị, nke onye nọchitere anya ya bụ Dọkịnta Ify Madụkasị kpọpụtasịrị ihe dị iche iche ọchịchị nọ ugbu a na steeti ahụ mepụtagoro na ngalaba agụm akwụkwọ, ngalaba ọrụ ugbo, nchekwa ndụ na akụnụba, ihe mwunye nakwa ngalaba ndị ọzọ dị iche iche, ma mekwa ka a mara na ime obodo niile dịna steeti ahụ eritela otu uru ma ọ bụ nke ọzọ na ya bụ ọchịchị Gọvanọ Obianọ.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Ọ dụrụ ndị ntorobịa ka ha ghara ikwe ka onye ọbụla were ha rụọ ọrụ agboro ma ọ bụ ọrụ ọjọọ ndị ọzọ dị iche iche na nhọpụta ahụ na-abịa n'ihu, ma kpọkuzie ndị steeti ahụ maka ekpere ha na nkwado ha nye Gọvanọ Obianọ.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "N'aka nke ya n'ofufe nro ekpere ahụ nke isi okwu ya bụ 'Chineke Tute Steeti a Na Ụlọ Ụka Gị',  onye ụkọchukwu nke ụlọ ụka ahụ, bụ 'Rev. Cannon' Emmanuel Onovo kwuru na ebumnobi e jiri nwee ya bụ ofufe ntute na ọgbakọ ekpere bụ ka e wee hafeeṅsteeti ahụ n'aka Chineke, ọ kachasị ugbu a a na-akwadobe ime nhọpụta ọchịchị; ma rịọkwa ndị bịara ya bụ ofufe ka ha nabata Kraịst dịka onye nwe ha na onye nzọpụta ha, ka ha wee mara ebumnobi Chineke banyere ha.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Na mbụ n'okwuchukwu ya, onye enyem aka pụrụ iche nye Gọvanọ steeti Enugu n'ihe gbasaara ndọrọ ndọrọ ọchịchị, ma bụrụkwa onye nyawara achịcha okwu Chineke n'ofufe ahụ, bụ Maazị/Onye oziọma Chinedu Anịchi dụrụ ndị otu Kraịst ka ha na-aga ije n'ụzọ nke Chineke ma na-akwụbakwa aka ha ọtọ n'ihe niile iji wee nwee akara onwunwe na otite mmanụ nke Chineke, ma mekwa ka ha mara na ọ bụ Chineke na-enye ọganihu.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Oriakụ Ebere Arụbalueze, onye kwuru okwu na \"ntute steeti na ụka\" rịọrọ ndị ụka ka ha nwee ezi mmekọ, ha na Chineke,  ka ha wee hụta ịdị ukwu ya. Ọ dụkwara ha ka ha bie ezi ndụ ma mụrụ anya ka azụ  n'ihi na Kraịst pụrụ ịbịa oge ọbụla, malite ugbu a.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Eze ọdịnala Nsugbe bụ Igwe Victor Ntoka so na ndị ukwu ndị ọzọ bịara ya bụ ofufe nro pụrụ iche.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Abụ dị iche iche a bụrụ site n'ọnụ ndị ọbụ abụ, ịtụ mmamma na usoro ekpere dị iche iche e kpere so n'ihe pụtakarịchara ihè na ya bụ mmemme.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "A Dụọla Ndị Anambra Ka Ha Kwụsị Iji Ahịhịa Asụchisi Ọwà Mmiri", "category": "Obibi Ndụ"},
{"text": "Dịka a nà-atụ anya na eluigwe nwèrè ike ibe ákwá nke mbụ ya n'ime ahọ a oge adịghị anya, anya mmiri ya ewee gbaa n'ụwa; a kpọkuola ma dụọ ụmụafọ steeti Anambra ka ha kwụsị iji ahịhịa asụchisi ọwà mmiri, maka ajọ ọnọdụ dị iche iche nke ahụ aghaghị iwèta.", "author": "Chidi Igwe", "title": "A Dụọla Ndị Anambra Ka Ha Kwụsị Iji Ahịhịa Asụchisi Ọwà Mmiri", "category": "Obibi Ndụ"},
{"text": "Oku a na ndụmọdụ a, bụ nke si n'aka gọọmenti steeti Anambra, ma bụrụkwa nke a kpọrọ site n'ọnụ onyeisi ụlọ ọrụ 'Anambra State Clear Drainage and Forest Preservation Agency,' bụ Maazị Chido Obidiegwu n'okwu ya oge ọ gara ileta ka ụfọdụ ọwà mmiri siri debe imi na ọnụ n'àkwà Ụkwaka ahụ dị na mpaghara Ụmụezena Ụmụdim, Nnewi, n'okpuru ọchịchị ime obodo Nnewi North.", "author": "Chidi Igwe", "title": "A Dụọla Ndị Anambra Ka Ha Kwụsị Iji Ahịhịa Asụchisi Ọwà Mmiri", "category": "Obibi Ndụ"},
{"text": "Ọ kwàrà arịrị na ụfọdụ ndị mmadụ na-aga n'ihu iji ọwà mmiri mere ebe ikpofù ahịhịa, na-agbànyèghị ọkwà niile gọọmenti steeti ahụ na-ama bànyere nke ahụ, ya na ajọ ọnọdụ dị iche iche nke ahụ pụrụ iwèta.", "author": "Chidi Igwe", "title": "A Dụọla Ndị Anambra Ka Ha Kwụsị Iji Ahịhịa Asụchisi Ọwà Mmiri", "category": "Obibi Ndụ"},
{"text": "Ọ kpọpụtàsịrị ihe dị iche iche nke ahụ pụrụ ibute, ọ kachasị ma mmiri bido izò, ma kwuo na nke ahụ aghàghị ịkawanye njọ ma ọ bụrụ na ndị mmadụ gaa n'ihu ịwụnye ahịhịa n'ọwà mmiri.", "author": "Chidi Igwe", "title": "A Dụọla Ndị Anambra Ka Ha Kwụsị Iji Ahịhịa Asụchisi Ọwà Mmiri", "category": "Obibi Ndụ"},
{"text": "Maazị Obidiegwu, onye katọkwàrà otu ụfọdụ ndị mmadụ si esu ihe ọkụ aghara aghara, dọzịrị ndị na-emegasị ihe dị otu ahụ aka na ntị ka ha sepu aka na ya, ma na-ekponye ahịhịa n'ebe dị iche iche gọọmenti wepụtara maka ime nke ahụ.", "author": "Chidi Igwe", "title": "A Dụọla Ndị Anambra Ka Ha Kwụsị Iji Ahịhịa Asụchisi Ọwà Mmiri", "category": "Obibi Ndụ"},
{"text": "O kwùrù na onye ọbụla a ga-ahụ n'akparamagwa ahụ, ga-abụ onye gọọmenti ga-anwụchikọ, ma kpụpụkwa ya ụlọ ikpe, ebe a ga-eji usoro iwu wee gwọọ ya ji mmanụ.", "author": "Chidi Igwe", "title": "A Dụọla Ndị Anambra Ka Ha Kwụsị Iji Ahịhịa Asụchisi Ọwà Mmiri", "category": "Obibi Ndụ"},
{"text": "Na ntụnye nke ya, ezi nwa amadi ahụ mere ka gọọmenti mara ma bịa ileru anya bányere otu ndị mmadụ si ekpofù ahịhịa na Nnewi ahụ n'ebe ezighị ezi, bụ Maazị Ifeanyị Nwosu tìnyékwara ọnụ, ma kpọkuo ọhanaeze ka ha nyere gọọmenti aka n'ịkwalite ezi amụma adịmọcha na steeti ahụ, site n'irube isi nye ntụziaka ya, ya na izèrè ihe ọbụla ga-ebuta imetọ gburugburu steeti ahụ n'ụdị ọbụla nakwa n'oge ọbụla.", "author": "Chidi Igwe", "title": "A Dụọla Ndị Anambra Ka Ha Kwụsị Iji Ahịhịa Asụchisi Ọwà Mmiri", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "N'Anambra: Ihe Mberede Okporoụzọ Ataala Isi Otu Onye, Merụọ Ndị Ọzọ Ahụ", "category": "Obibi Ndụ"},
{"text": "Ọ bụ nnọọ ihe anya mmiri na akwa àrịrị dịkà nnukwu ihe mberede okporo ụzọ dị egwu dapụtàrà na mpaghara Enugwu-Agịdị nke okporoụzọ awara awara ahụ siri Enugu gaa Ọnịtsha na steeti Anambra, tàrà isi otu onye, ma tinyekwa mmadụ atọ ndị ọzọ n'ajọ ọnọdụ ihe mmerụ ahụ.", "author": "Chidi Igwe", "title": "N'Anambra: Ihe Mberede Okporoụzọ Ataala Isi Otu Onye, Merụọ Ndị Ọzọ Ahụ", "category": "Obibi Ndụ"},
{"text": "Ya bụ ihe mberede okporo ụzọ ka e kwuru na o metụtàrà ụgbọala atọ, nke gụnyere ụgbọala Honda SUV nwéré akàrà efere GGE 309 FK, ụgbọala na-ebu íbú, nwere akàrà efere AWK 922 XJ, ya na otu ụgbọ òlòkó na-ebu mmadụ ọkụ, nwere akara efere NKJ 789 XA.", "author": "Chidi Igwe", "title": "N'Anambra: Ihe Mberede Okporoụzọ Ataala Isi Otu Onye, Merụọ Ndị Ọzọ Ahụ", "category": "Obibi Ndụ"},
{"text": "Nke ahụ bụzị nke dọtara mgbata ọsọ ndị ụlọ ọrụ ahụ na-ahụ maka ije awele n'okporo ụzọ, bụ ụlọ ọrụ 'Federal Road Safety Corps (FRSC),' ndị ọrụ uwe ojii, ndị ọrụ nsọnyụ ọkụ, nakwa ndị ọrụ nchekwa ndị ọzọ, bụ ndị a hụrụ n'ebe ahụ ya bụ ihe nọrọ mee, ka ha na-arụ ọrụ ma na-enyegasị aka n'ụzọ dị iche iche iji mee ka ọnọdụ kawanye mma.", "author": "Chidi Igwe", "title": "N'Anambra: Ihe Mberede Okporoụzọ Ataala Isi Otu Onye, Merụọ Ndị Ọzọ Ahụ", "category": "Obibi Ndụ"},
{"text": "N'okwu ya bànyere nke ahụ, onye na-ahụ maka ịkụziri ọhanaeze ihe ha kwesiri ịma n'ụlọ ọrụ FRSC, bụ Maazị Pascal Anịgbo ma kwuo na ọ bụ enweghị ndidi, ya ụgbọala iji ọsọ gbafee ibè ya wètàrà ihe mberede ahụ.", "author": "Chidi Igwe", "title": "N'Anambra: Ihe Mberede Okporoụzọ Ataala Isi Otu Onye, Merụọ Ndị Ọzọ Ahụ", "category": "Obibi Ndụ"},
{"text": "O mere ka a mara na ọ bụ oge onye na-ànyà nnukwu ụgbọ oloko ahụ chọrọ ka ọ gbanahị ụgbọala ogologo ahụ na-ebu ibu, ka o jizịrị ike wee kwòkaịrị ma kwọrikọọ obere ụgbọala ahụ na-agara onwe ya, ma gbuokwa onye na-ányà ya, bụ otu nwaokorobịa jupụtàrà n'ume na ndụ.", "author": "Chidi Igwe", "title": "N'Anambra: Ihe Mberede Okporoụzọ Ataala Isi Otu Onye, Merụọ Ndị Ọzọ Ahụ", "category": "Obibi Ndụ"},
{"text": "Ụgbọala ahụ na-ebu mmanụ ọkụ ka e kwùrù na ọ dàkwàrà ma sụtọba isi n'ala, ebe mmanụ ọkụ o bù màlìtèkwàra gbafùsibe n'ala ebe ahụ niile, bụzị nke mere ka ndị ọrụ nsọnyụ ọkụ wère gwarụkọọ ya, maka ibinwùrù ọkụ maọbụ mee ka ọnọdụ kawanye njọ.", "author": "Chidi Igwe", "title": "N'Anambra: Ihe Mberede Okporoụzọ Ataala Isi Otu Onye, Merụọ Ndị Ọzọ Ahụ", "category": "Obibi Ndụ"},
{"text": "Maazị Anịgbo kwùrù na ha adọnyela ozu nwa amadi ahụ nwụrụ anwụ n'ụlọ nchekwa ozu, ma bujekwa ndị ahụ nwetara mmerụ ahụ n'ụlọ ọgwụ, ebe ha nọzị anara ọgwụgwọ ugbua.", "author": "Chidi Igwe", "title": "N'Anambra: Ihe Mberede Okporoụzọ Ataala Isi Otu Onye, Merụọ Ndị Ọzọ Ahụ", "category": "Obibi Ndụ"},
{"text": "Ọ kpọkùzịkwàrà ma dụọ ọhanaeze ka ha na-akpachàpụ anya, na-adị uchu, ma na-enwekwa ndìdì oge ọbụla ha na-anyà ihe ọnyịnyà, iji zèéré ihe mberede okporoụzọ ịdapụta n'ụdị ọbụla, maka na ọ bụ eje ala bụ ísí ijè.", "author": "Chidi Igwe", "title": "N'Anambra: Ihe Mberede Okporoụzọ Ataala Isi Otu Onye, Merụọ Ndị Ọzọ Ahụ", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "NEMA Ekesaarala Ndi Iju Mmiri Dabidoro n'Anambra", "category": "Obibi Ndụ"},
{"text": "Ọnụ ọchị wàrànnọọ ndị ahụ nsogbu iju mmiri metụtàrà na steeti Anambra n'ahọ 2019, dịkà ndị ụlọ ọrụ na-ahụ maka ọnọdụ gbanụgbanụ n'ala Nigeria, bụ ụlọ 'National Emergency Management Agency' (NEMA), ngalabà ya nke mpaghara ndịda-ọwụwa anyanwụ gbàpèrè atụmatụ ikesàrà ha ihe oriri na ihe dị iche iche e ji akwàlite ọnọdụ obibi ndụ.", "author": "Chidi Igwe", "title": "NEMA Ekesaarala Ndi Iju Mmiri Dabidoro n'Anambra", "category": "Obibi Ndụ"},
{"text": "Ya bụ atụmatụ bụ nke a gbàpèrè site n'aka onyeisi ụlọ ọrụ ahụ na mpaghara ahụ, bụ Maazị Fred Anụsịm, nke ọ bụ òsòtè ya, bụ Oriakụ Eyiuche Aniagor nọchìtèrè anya ya; ma bụrụkwa nke weere ọnọdụ n'ụlọakwụkwọ 'Father Joseph Memorial School Aguleri' dị n'okpuru ọchịchị Anambra East.", "author": "Chidi Igwe", "title": "NEMA Ekesaarala Ndi Iju Mmiri Dabidoro n'Anambra", "category": "Obibi Ndụ"},
{"text": "N'okwu ya na mmemme ịgbape atụmatụ ahụ, ya bụ onyeisi NEMA kọwàrà na ọ bụ gọọmenti etiti ala anyị tụkọtara ya bụ ihe, ma bụrụkwa nke e mere n'okpuru ụlọ ọrụ ahụ, oge ha na ngalaba ụlọ ọrụ ahụ na steeti Anambra tụchàrà arò ma meekwa ụfọdụ nnyocha.", "author": "Chidi Igwe", "title": "NEMA Ekesaarala Ndi Iju Mmiri Dabidoro n'Anambra", "category": "Obibi Ndụ"},
{"text": "Ọ kpọkùzịrị ndị ahụ ka ha nabàta ihe ndị ahụ dịka ihe iti aka n'obi, ma rịọkwa ha ka ha na-eke nkwụcha, na-aña ntị ma na-adịkwa njikere maka iju mmiri oge ọbụla n'ihi na hụ bụ ndị bi n'akụkụ mmiri.", "author": "Chidi Igwe", "title": "NEMA Ekesaarala Ndi Iju Mmiri Dabidoro n'Anambra", "category": "Obibi Ndụ"},
{"text": "N'okwi nke ya oge ọ na-anabàta ihe ndị ahụ n'ahà ndị e bùtèèrè ya, onyeisi ụlọ ọrụ 'State Management Agency' (SEMA) na steeti ahụ, bụ Maazị Paul Odenigbo kèlèrè ụlọ ọrụ SEMA na gọọmenti etiti maka mgbata ọsọ ahụ, ma dụọkwa ha ka ha jisie ike n'ọrụ.", "author": "Chidi Igwe", "title": "NEMA Ekesaarala Ndi Iju Mmiri Dabidoro n'Anambra", "category": "Obibi Ndụ"},
{"text": "Na ntụnye nke ya, onyeisi oche nchere ogè n'okpuru ọchịchị Ayamelụm, bụ Maazị Benjamin Onyeabọr kèlèkwara gọọmenti etiti na ụlọ ọrụ NEMA, ma kpọkuokwa ndị ahụ nọchitere anya ndị ritara urù na ya bụ ihe ka ha gbakwa mbọ hụ na ihe ndị ahụ rutèrè ndị e mèbèèrè ya aka, dịka ha si eme na mbụ.", "author": "Chidi Igwe", "title": "NEMA Ekesaarala Ndi Iju Mmiri Dabidoro n'Anambra", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Ọkụ Agbarikọọla Ebe A Na-Azụ Anụ Ụlọ N'Ukpo", "category": "Obibi Ndụ"},
{"text": "Ọ kpọtụrụ akpọtụ ma zụọ azụọ nso nso a n'Ukpo dị n'okpuru ọchịchị ime obodo Dunukọfịa nke steeti Anambra, dịka ajọ ọkụ ọgbụgba dabìdòrò ma gbarikọọ ebe a na-azụ anụ ụlọ, bụ 'Sunday Ezeaku Modern Integrated Agricultural Farm' dị na Ndiagụ-Isiekwulu.", "author": "Chidi Igwe", "title": "Ọkụ Agbarikọọla Ebe A Na-Azụ Anụ Ụlọ N'Ukpo", "category": "Obibi Ndụ"},
{"text": "Ya bụ ajọ ọkụ ọgbụgba ka e kwùrù na ọ gbarìkọrọ ụlọ nwere ọnụ ụlọ ise, nnukwu itè nchekwa mmiri, nnukwu igwe na-enye ọkụ, ihe e jiri anụ nri, ewu, ézì, nchì na ihe ndị ọzọ.", "author": "Chidi Igwe", "title": "Ọkụ Agbarikọọla Ebe A Na-Azụ Anụ Ụlọ N'Ukpo", "category": "Obibi Ndụ"},
{"text": "N'okwu ya bànyere nke ahụ, onye nwe ebe ahụ, bụ Maazị Sunday Ezeakụ, kọwàrà na ya na ndị ezinaụlọ ya adịlaarị na mbụ menyụọ ọkụ nke na-agbabụ n'ọhịa dị n'akụkụ be ya, mana ha amaghị na ya bụ ọkụ abànyelarị n'ụlọ anụ ya.", "author": "Chidi Igwe", "title": "Ọkụ Agbarikọọla Ebe A Na-Azụ Anụ Ụlọ N'Ukpo", "category": "Obibi Ndụ"},
{"text": "O kwùrù na ihe ọkụ mèrè n'ụlọ anụ ya, bụzị nke ha chọpụtàrà echi ya, mèzịrị ka o siere ya ike ịsọnyụ ọkụ ahụ, ya na ndị ezinaụlọ ya na ndị ọzọ gbataara ya ọsọ enyemaka ike, tupuu ndị ọrụ nsọnyụ ọkụ na ndị uwe ojii abịaruo ebe ahụ.", "author": "Chidi Igwe", "title": "Ọkụ Agbarikọọla Ebe A Na-Azụ Anụ Ụlọ N'Ukpo", "category": "Obibi Ndụ"},
{"text": "Maazị Ezeakụ, bụ onyeisi ọrụ oyibo n'oge gara aga, kọwara ya bụ ọkụ ọgbụgba dịka oke ihe ọdachi, ma rịọkwazie enyemaka ndị mmadụ na gọọmenti steeti ahụ, iji nyere ya aka ịkwụrụkwa chịm ọzọ n'ịzụ anụ ya, n'ihi na mmadụ anaghị adị mma ọ dàá ka ọ tọbirizie ebe ọ dara.", "author": "Chidi Igwe", "title": "Ọkụ Agbarikọọla Ebe A Na-Azụ Anụ Ụlọ N'Ukpo", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Obianọ Ekwenwòó Nkwà Ịkwàdò Ndị Ntorobịa Na Ụmụnwaanyị", "category": "Obibi Ndụ"},
{"text": "Aka na-achị steeti Anambra, bụ Gọvanọ Willie Obianọ ekwunwòóla ezi njikere ya ịkwàdò na ịkwàlìtekwù ọtụtụ ndị ntorobịa na ụmụnwaanyị steeti ahụ, site n'ime ka ha sòro n'ihe a na-eme n'ime ahọ abụọ fọdụụrụ ọchịchị ya na steeti ahụ.", "author": "Chidi Igwe", "title": "Obianọ Ekwenwòó Nkwà Ịkwàdò Ndị Ntorobịa Na Ụmụnwaanyị", "category": "Obibi Ndụ"},
{"text": "Ya bụ aka na-achị achị kwupụtàra nke a na nnukwu ọgbakọ weere ọnọdụ nso-nso a n'ogige 'Dọra Akụnyili Women Development Center', dị n'Awka, bụ nke a chịkọbàrà site na njikọaka òtù ndị ntorobịa a mààrà dịka 'United Anambra Youth Assembly (U-AYA)' na otu jikọtara ụmụnwaanyị, bụ 'United Anambra Women Assembly (U-AWA)'.", "author": "Chidi Igwe", "title": "Obianọ Ekwenwòó Nkwà Ịkwàdò Ndị Ntorobịa Na Ụmụnwaanyị", "category": "Obibi Ndụ"},
{"text": "O tòrò ndị ntorobịa na ụmụnwaanyị steeti ahụ maka ezi agbambọ ha nà nkwàdo ha na-enye ọchịchị ya, bụ nke mere o jiri nweta mmeri n'okpuru ọchịchị ime obodo iri abụọ na otu e nwèrè na steeti ahụ, ọbụnadị dịka o kwupụtara na ọchịchị nwèrè ọtụtụ atụmàtụ dị iche iche ọ na-atụpụta maka ndị ntorobịa na ụmụakwụkwọ steeti ahụ.", "author": "Chidi Igwe", "title": "Obianọ Ekwenwòó Nkwà Ịkwàdò Ndị Ntorobịa Na Ụmụnwaanyị", "category": "Obibi Ndụ"},
{"text": "Gọvanọ Obianọ, onye kwupụtàrà na isi òbòdo mba Austria bụ Vienna enyela ndị ntorobịa Anambra ruru iri ise n'ọnụọgụgụ ohèrè agụmakwụkwọ n'efù na mba Germany, kpọkùzịkwàrà ndị ntorobịa ka ha tinyekarịzie anya n'ọmụmụ ICT, chọọ òhère ọrụ na ngalabà ahụ, n'ihi na ụwa na-emezị ntụgharị ugbua.", "author": "Chidi Igwe", "title": "Obianọ Ekwenwòó Nkwà Ịkwàdò Ndị Ntorobịa Na Ụmụnwaanyị", "category": "Obibi Ndụ"},
{"text": "Na mbụ n'okwu ya, onye chọpụtàra òtù U-AYA na U-AWA, ma bụrụkwa onye na-anọchite anya ọgbọ nta nkwàdo Anambra East na West n'ụlọ ọgbakọ nnọchianya etitì, bụ Maazị Chinedu Obidigwe kwùrù na ebumnobi mmemme ahụ bụ iji kwàlite ịdịnotu, ma kelekwazie Gọvanọ Obianọ maka ezi ọrụ ya dị iche iche na steeti ahụ.", "author": "Chidi Igwe", "title": "Obianọ Ekwenwòó Nkwà Ịkwàdò Ndị Ntorobịa Na Ụmụnwaanyị", "category": "Obibi Ndụ"},
{"text": "O kwupùùrù ya maka inye ndị ntorobịa òhèrè dị iche iche n'ọchịchị ya, kelee ya maka ezi ọrụ mmepe ya nà inwòghàrị ndụ ụmụafọ steeti ahụ, ọbụnadị dịka o kwèzịrị nkwà na ndị òtù abụọ ahụ ga-aga n'ihu ịkwàdò ya na ịdọnyere ọchịchị ya úkwù iju rụzùó ezi ọrụ dị iche iche o ji n'aka na steeti ahụ.", "author": "Chidi Igwe", "title": "Obianọ Ekwenwòó Nkwà Ịkwàdò Ndị Ntorobịa Na Ụmụnwaanyị", "category": "Obibi Ndụ"},
{"text": "Mmemme ahụ bụ nke gbadoro ụkwụ na nnukwu isi okwu pụtara (ma a tụgharịa ya) \"Anambra: Ọrụ Dịịrị Anyị Niile,\" ma bụrụkwa nke e siri na ya wepụta isi okwu na-asị, (ma a tụgharịa ya) \"Mkpa Ọ Dị Ka Ndị Ntorobịa Sonye n'Igwù Okwe Ndọrọndọrọ Ọchịchị, Iwulite Ala Anyị, Ya Na Ndịiche Dị n'Igwù Okwe Ndọrọndọrọ Na Ịkụ Asịrị.\"", "author": "Chidi Igwe", "title": "Obianọ Ekwenwòó Nkwà Ịkwàdò Ndị Ntorobịa Na Ụmụnwaanyị", "category": "Obibi Ndụ"},
{"text": "Ndị ọzọ kwuru okwu na mmemme ahụ gụnyèrè nwa amadi ahụ bụ onyeisi ụlọ ọba ego ala anyị, bụ Ọkammụta Chukwuma Soludo, bụ onye nyere nkuzi na ya bụ mmemme; eze ọdịnala Nteje, bụ Igwe Rowland Odegbo; onyeisi ndị ọrụ nyegara Gọvanọ Obianọ, bụ Maazị Primus Ọdịlị, tinyere ọtụtụ ndị ọzọ.", "author": "Chidi Igwe", "title": "Obianọ Ekwenwòó Nkwà Ịkwàdò Ndị Ntorobịa Na Ụmụnwaanyị", "category": "Obibi Ndụ"},
{"text": "A nọkwàzịrị na ya bụ mmemme wee nye Gọvanọ Obianọ onyinye nkwanye ugwu pụrụ iche site n'aka ndị òtù ahụ, iji sị ya jisie ike n'ezi ọchịchị ya na steeti ahụ.", "author": "Chidi Igwe", "title": "Obianọ Ekwenwòó Nkwà Ịkwàdò Ndị Ntorobịa Na Ụmụnwaanyị", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "A Kpọkuo Ndị Igbo Ka Ha Na-Akwàlite Asụsụ Na Omenala Ha", "category": "Obibi Ndụ"},
{"text": "A kpọkuola ndị Igbo ka ha na-echekwaba ma na-akwàlite asụsụ na omenala ha, ka o wee ghara ịnwụ maọbụ fùó dịka ndị òtù mba ụwa bụ 'United Nations Educational, Scientific and Cultural Organization (UNESCO)' bùrù n'amụma n'ahọ 2012.", "author": "Chidi Igwe", "title": "A Kpọkuo Ndị Igbo Ka Ha Na-Akwàlite Asụsụ Na Omenala Ha", "category": "Obibi Ndụ"},
{"text": "Òkù a bụ nke a kpọrọ nso-nso a na mmemme ''Nkwalite Asusu na Omenala Igbo” a chịkọbàrà n'Awka bụ isi obodo steeti Anambra, bụ mmemme dọtara ụmụakwụkwọ sitere ụlọakwụkwọ dị iche iche na steeti ahụ na ụfọdụ ndị ọzọ e ji okwu ha agba izù na ngalaba mmụta.", "author": "Chidi Igwe", "title": "A Kpọkuo Ndị Igbo Ka Ha Na-Akwàlite Asụsụ Na Omenala Ha", "category": "Obibi Ndụ"},
{"text": "N'okwu ya na mmemme ahụ, odeakwụkwọ ọkpụtọrọkpụ na mịnịstịrị steeti Anambra na-maka ihe na-eme na mba òfèsi, ihe e ji aka emepụta, omenala na njem nlegharị anya, bụ Maazị Tony Ezenwaka kọwàrà asụsụ na omenala dịka ihe kachara sie ike e ji ama ebe onye sì, bụrụkwa nke kwesiri ka a kwàlite ma kwàdosie ya ike.", "author": "Chidi Igwe", "title": "A Kpọkuo Ndị Igbo Ka Ha Na-Akwàlite Asụsụ Na Omenala Ha", "category": "Obibi Ndụ"},
{"text": "O mere ka a mara na site na nkwàdo ọchịchị Gọvanọ Willie Obianọ, na ụlọ ọrụ ahụ agbaala ọtụtụ mbọ dị iche iche, ma ka na-agbakwa ọtụtụ mbọ ịkwàlitè asụsụ, omenala na njirimara ndị Igbo n'izùgbe, ọbụnadị dịka o chètààrà ndị bịara mmemme ahụ na ọchịchị steeti ahụ emeela ka ọ bụrụ iwu na a ga na-asụ asụsụ Igbo ma na-eji ejiji ndị Igbo n'ụlọakwụkwọ na ụlọọrụ dị iche iche dịgasị na steeti ahụ ahụ.", "author": "Chidi Igwe", "title": "A Kpọkuo Ndị Igbo Ka Ha Na-Akwàlite Asụsụ Na Omenala Ha", "category": "Obibi Ndụ"},
{"text": "Na mbụ na nkuzi ya, Dọkịta Arịnze Agbanụsị, sitere mahadum Nnamdị Azikiwe dị n'Awka mèrè ka a mara na iwu nchekwa mmụta ala anyị kwùrù ka a na-akụziri nwata ọbụla ihe n'asụsụ ọdịnala ya, ma kwazie arịrị na ọtụtụ ndị nne na nna anaghị asụrụ ụmụ ha asụsụ Igbo, ma ya fọdụzie ikwe ka e were ya kụziere ha ihe.", "author": "Chidi Igwe", "title": "A Kpọkuo Ndị Igbo Ka Ha Na-Akwàlite Asụsụ Na Omenala Ha", "category": "Obibi Ndụ"},
{"text": "Ọ kpọkùzịrị ndị nne na nna ka ha gbaa mbọ na-akụziri ụmụ ha asụsụ na omenala Igbo, ọ kachasị bido n'oge ha dị na nwata, ọbụnadị dịka ọ gbarụrụ ihu nye ndị nkuzi na-enye ụmụakwụkwọ ntaramahụhụ maka na ha sụrụ asụsụ Igbo; ma dụọ ndị na-eme ihe dị otu ahụ ka ha sepụ aka na ya.", "author": "Chidi Igwe", "title": "A Kpọkuo Ndị Igbo Ka Ha Na-Akwàlite Asụsụ Na Omenala Ha", "category": "Obibi Ndụ"},
{"text": "Ụmụakwụkwọ sitere ụlọakwụkwọ dị iche iche wee bịa mmemme ahụ jìzịrị otù olu wee kpọkuo gọọmenti steeti Anambra ka o welitekwuo aka na mbọ ọ na-agba ịkwàlite asụsụ na omenala Igbo n'ime steeti ahụ, ya na ime ka ịma asụ na ịma ede Igbo bụrụ nke na-amị akpịrị.", "author": "Chidi Igwe", "title": "A Kpọkuo Ndị Igbo Ka Ha Na-Akwàlite Asụsụ Na Omenala Ha", "category": "Obibi Ndụ"},
{"text": "Mmemme ahụ dọtara eze ọdịnala Awka, bụ Igwe Gibson Nwosu, ma bụrụkwa nke a nọrọ na ya wee mee ejije, gbaa egwu ọdịnala, ma mekwa ihe ngosi ndị ọzọ mere ka ọ zaa aha a kpọrọ ya.", "author": "Chidi Igwe", "title": "A Kpọkuo Ndị Igbo Ka Ha Na-Akwàlite Asụsụ Na Omenala Ha", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Dayọsiisi Awka Echenwòóla Ndị Nne n'Ihu Chineke, Dogharịa Ha Nsọ", "category": "Obibi Ndụ"},
{"text": "O kwòrò ekwò ma hịọ ahịọ n'ụlọụka 'Chapel of Redemption' nke mahadum Nnamdị Azikiwe dị n'Awka bụ isi obodo steeti Anambra, dịka ụka Angịlịkan na Dayọsiisi Awka kàrà ụkà idogharị ụmụnwaanyị dayọsiisi ahụ nsọ na ichenwò ha n'ihu Chineke ọzọ, nakwa ịtụ mmamma.", "author": "Chidi Igwe", "title": "Dayọsiisi Awka Echenwòóla Ndị Nne n'Ihu Chineke, Dogharịa Ha Nsọ", "category": "Obibi Ndụ"},
{"text": "N'okwuchukwu ya n'òfùfè nrò ahụ, Achịbishọọpụ nke mpaghara Niger, ma bụrụkwa Bishọọpụ ụka Angịlịkan na dayọsiisi Awka, bụ 'Most Reverend' Alexander Ibezim kpọkùrù ụmụnwaanyị ka ha gbàá ndụ ịbụ ndị na-ekpere Chineke n'ime mmụọ na n'eziokwu, ya na ịbụ ndị ga na-ahụta ma na-ewètakwa ihe ọma n'ebe ọbụla ha hụtàrà onwe ha.", "author": "Chidi Igwe", "title": "Dayọsiisi Awka Echenwòóla Ndị Nne n'Ihu Chineke, Dogharịa Ha Nsọ", "category": "Obibi Ndụ"},
{"text": "O mèrè ka a mara na Chineke nyèrè nwaanyị ọbụla bụ onye ezi omume anya nke ime mmụọ iji na-ahụ ihe na-eme n'ezinaụlọ ya, n'ụlọụka, n'obodo ya, nakwa gburugburu ya n'izugbe, ya na akọnuche iji chepụta ụzọ kachasị mma a ga-esi chụsòó ihe ndị ahụ.", "author": "Chidi Igwe", "title": "Dayọsiisi Awka Echenwòóla Ndị Nne n'Ihu Chineke, Dogharịa Ha Nsọ", "category": "Obibi Ndụ"},
{"text": "Ọ kpọkùzịrị ha ka ha dị ike n'ekpere, na-asọpụrụ ọgbụgba ndụ ha na Chineke, ya na ọgbụgba ndụ alumdi na nwunye ha, ma na-egosipụtakwa akparamaagwa niile e jiri mara ezi onye nne na ezi onye otu Christ, iji bụrụ ndị kwụdosiri ike n'okwukwe ma na-etokwa eto n'ime mmụọ na-agbànyèghị ihe iche aka mgba ọbụla nakwa ebilimmiri niile nke ndụ a.", "author": "Chidi Igwe", "title": "Dayọsiisi Awka Echenwòóla Ndị Nne n'Ihu Chineke, Dogharịa Ha Nsọ", "category": "Obibi Ndụ"},
{"text": "Na ntụnye nke ya, onyeisi otu ụmụnwaanyị na òtù ụmụagbọghọ na mpaghara Niger, bụ Oriakụ Chiọma Ibezim kèlèrè Chineke maka otu o siri duru ha wee bàta ahọ ọhụụ 2020 n'udo, ya na ọrụ ọma dị iche iche ọ na-arụ na mpaghara ahụ na dayọsiisi ahụ.", "author": "Chidi Igwe", "title": "Dayọsiisi Awka Echenwòóla Ndị Nne n'Ihu Chineke, Dogharịa Ha Nsọ", "category": "Obibi Ndụ"},
{"text": "Ọ dụkwàzịrị ụmụnwaanyị ibe ya ka ha bụrụ ezi ndị nne, ma bàgidekwa n'ịgbasàwànyè oziọma nke eziokwu ahụ na Christ na-abịa ọzọ ịkpọrọ ndị nke ya, n'ihi na ụwa abụghị ebe obibi.", "author": "Chidi Igwe", "title": "Dayọsiisi Awka Echenwòóla Ndị Nne n'Ihu Chineke, Dogharịa Ha Nsọ", "category": "Obibi Ndụ"},
{"text": "N'okwu nke ya, ụkọchukwu na-elekọta ụlọụka 'Chapel of Redemption, Unizik' bụ 'Venerable' Benson Udezọ kèlèrè Chineke n'ọrụ dị iche iche ọ na-arụ na dayọsiisi ahụ, ma kelekwa Bishọọpụ Ibezim na nwunye ya, bụ ndị o ji àkwárá ngwaọrụ pụrụ iche. O kèlèkwazịrị ndị dị iche iche nyere aka n'ụzọ n'ọtụtụ ime ka ya bụ oke ụbọchị na ofufe nrò gaa siriri wèrèrè, ma kpekwazie ka Chineke gọzie ma kwụghàchi ha mmaji kwùrù mmaji.", "author": "Chidi Igwe", "title": "Dayọsiisi Awka Echenwòóla Ndị Nne n'Ihu Chineke, Dogharịa Ha Nsọ", "category": "Obibi Ndụ"},
{"text": "A nọrọ na ya bụ òfùfè nrò wee bụọ abụ olu ụtọ dị iche iche, nyee onyinye ịtụ mmamma, ma chenwòókwa ụmụnwaanyị dayọsiisi ahụ n'ihu Chieneke, nke mezịrị ka mmemme ahụ zaa ahà a kpọrọ ya.", "author": "Chidi Igwe", "title": "Dayọsiisi Awka Echenwòóla Ndị Nne n'Ihu Chineke, Dogharịa Ha Nsọ", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Òtù Ọrụ PCFRR Ekesàárala Ndị Iju Mmiri 2019 Metụtara Ihe E Ji Enyere Ndụ Aka", "category": "Obibi Ndụ"},
{"text": "Òtù a kpọrọ 'Presidential Committee on Flood, Relief and Rehabilitation (PCFRR)' nọrọ nso nso a wee kesàára ndị ahụ ahụ ọnọdụ ijummiri dabidoro n'ahọ 2019 n'Anambra ihe dị iche iche e ji enyere ndụ aka.", "author": "Chidi Igwe", "title": "Òtù Ọrụ PCFRR Ekesàárala Ndị Iju Mmiri 2019 Metụtara Ihe E Ji Enyere Ndụ Aka", "category": "Obibi Ndụ"},
{"text": "Mmemme ibunye ihe ndị ahụ bụ nke weere ọnọdụ n'isi ụlọọrụ 'Anambra State Emergency Management Agency (SEMA)' dị n'Awka, bụ isi obodo steeti ahụ.", "author": "Chidi Igwe", "title": "Òtù Ọrụ PCFRR Ekesàárala Ndị Iju Mmiri 2019 Metụtara Ihe E Ji Enyere Ndụ Aka", "category": "Obibi Ndụ"},
{"text": "N'okwu ya n'isi ụlọọrụ ahụ oge a na-ekesàra ndị ahụ ya bụ ihe e ji enyere ndụ aka, onye nnọchi anya ndị òtù ọrụ ahụ, bụ Maazị John Owoicho kèlèrè ọchịchị steeti ahụ maka ezi ọrụ ya n'icheta na ichukwa ndị ahụ ya bụ iju mmiri metụtara.", "author": "Chidi Igwe", "title": "Òtù Ọrụ PCFRR Ekesàárala Ndị Iju Mmiri 2019 Metụtara Ihe E Ji Enyere Ndụ Aka", "category": "Obibi Ndụ"},
{"text": "O mere ka a mara na ebumnobi ha jiri kesàra ndị ahụ bụ iji kwàdo agbambọ gọọmenti steeti ahụ ma nyekwara ya aka n'ilekọta ndị ahụ. Ọ kọwara na ọ bụghị ọchịchọ obi ha ka iju mmiri na-awa, mana dịka ha siri hụta ya, kemgbe ahọ 2012, na ya bụ ajọ ọnọdụ ka na-adapụta site n'ahọ ruo n'ahọ n'ime steeti ruru iri abụọ na anọ na mpaghara ebe dị iche iche n'ala Nigeria.", "author": "Chidi Igwe", "title": "Òtù Ọrụ PCFRR Ekesàárala Ndị Iju Mmiri 2019 Metụtara Ihe E Ji Enyere Ndụ Aka", "category": "Obibi Ndụ"},
{"text": "Nke ahụ, dịka o siri kwuo, bụzị ihe mere o ji echu òtù ọrụ ahụ ụra oge ọbụla ịdị na-echeta ma na-echukwa ndị ajọ ọnọdụ ahụ metụtara na mgbe na mgbe.", "author": "Chidi Igwe", "title": "Òtù Ọrụ PCFRR Ekesàárala Ndị Iju Mmiri 2019 Metụtara Ihe E Ji Enyere Ndụ Aka", "category": "Obibi Ndụ"},
{"text": "Na nzaghachi ya oge ọ na-anabata ihe ndị ahụ n'aha ndị nke ahụ metụtara, onyeisi ụlọọrụ SEMA, bụ Paul Odenigbo kelere ndị òtù ọrụ ahụ maka ịdị na-echeta ma na-ebutere ndị ahụ ihe onyinye na mgbe na mgbe, dịka ha si eme kwa ahọ ọbụla.", "author": "Chidi Igwe", "title": "Òtù Ọrụ PCFRR Ekesàárala Ndị Iju Mmiri 2019 Metụtara Ihe E Ji Enyere Ndụ Aka", "category": "Obibi Ndụ"},
{"text": "Dịka ọ na-ekwu na nke ahụ na-enyere gọọmenti steeti ahụ aka n'ụzọ pụrụ iche n'ichukwa ndị ahụ, Maazị Odenigbo kwezịrị nkwa na ha ga-agba mbọ kesaara ndị nke ahụ metụtara ihe ndị ahụ e bukọtaara ha n'ozuzu oke.", "author": "Chidi Igwe", "title": "Òtù Ọrụ PCFRR Ekesàárala Ndị Iju Mmiri 2019 Metụtara Ihe E Ji Enyere Ndụ Aka", "category": "Obibi Ndụ"},
{"text": "Ihe ndị ahụ e butere ka e kesàá gụnyerè: nchà, ute, iko e ji añụ mmiri, àkwà, ákwà tinyere ọtụtụ ihe ndị ọzọ.", "author": "Chidi Igwe", "title": "Òtù Ọrụ PCFRR Ekesàárala Ndị Iju Mmiri 2019 Metụtara Ihe E Ji Enyere Ndụ Aka", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Ọkụ Agbarikọọla Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Anyammiri gbara nnọọ ka iju mmiri n'ụtụtụ ụbọchị Wenezịdee dịka ọkụ ọnụ ụtụtụ dabìdòrò ma gbarikọọ ahịa ahụ na-ewu èwù a na-ere akụrụngwa e ji arụ ụlọ na ya dị n'Ogidi dị n'okpuru ọchịchị ime obodo Idemili North nke steeti Anambra.", "author": "Chidi Igwe", "title": "Ọkụ Agbarikọọla Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Ya bụ ajọ ọkụ ọgbụgba, dịka onyeisi ụlọọrụ nsọnyụ ọkụ na steeti ahụ, bụ Maazị Martin Agbili siri kọwaa, bụ nke malitere n'elekere anọ nke ọnụ ụtụtụ, dịka ozi ha nwetara siri kọwaa, nke mezịrị o jiri duru ndị òtù ọrụ ya wee gaba n'ebe ahụ ozigbo ozigbo.", "author": "Chidi Igwe", "title": "Ọkụ Agbarikọọla Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Ọ sị na a na-atụ anya na ya bụ ọkụ sitere n'ótù nnukwu ụgbọala a kwụbàrà n'ime ọdụ ahịa ahụ, ma bụrụkwa nke ndị otu ọrụ ya nọ n'Ọnịtsha na ndị nọ n'Awka jikọrọ aka ọnụ wee buso agha n'ụtụtụ ahụ.", "author": "Chidi Igwe", "title": "Ọkụ Agbarikọọla Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "O mere ka a mara na ha amabèghị maọbụ chọpụta ihe a dọnyesiri n'ime nnukwu ụgbọala ahụ e ji ebu ibu nke ọ bụ ya dọrọ ọkụ ahụ.", "author": "Chidi Igwe", "title": "Ọkụ Agbarikọọla Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Dịka ọ na-akwa arịrị na ya bụ ọkụ gbarikọrọ ngwaahịa gburu nde kwuru nde Naịra, Maazị Agbili kelèkwàzịrị Chineke na o nweghị onye tụfùrù ndụ ya maọbụ nweta mmerụ ahụ site na ya bụ ajọ ọkụ.", "author": "Chidi Igwe", "title": "Ọkụ Agbarikọọla Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Na ntụnye nke ya n'aha onyeisi ha bụ Maazị David Bille, onye na-ahụ maka mmekọrịta ọhaneze nà ụlọọrụ 'Nigeria Security and Civil Defence Corps (NSCDC)' bụ Maazị Edwin Ọkadigbo kwùru na ha nàtàra òkù mberede bànyere ya bụ ọkụ ọgbụgba n'ụtụtụ ahụ.", "author": "Chidi Igwe", "title": "Ọkụ Agbarikọọla Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Nke a, dịka o siri kwuo, mezịrị ka onye òtù ọrụ ha na-elekọta mpaghara Idemili North, bụ Stella Ọnwụakagba kpọọ ndị ọrụ nsọnyụ ọkụ, kọwatara ha maka nke ahụ, ma durukwazie ndị òtù ọrụ nke ya gaba ebe ahụ ozigbo.", "author": "Chidi Igwe", "title": "Ọkụ Agbarikọọla Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Ọ gbara akaebe na ya bụ ọkụ mère mkpamkpa ebe ahụ, ma kpọzie òkù ka e mee nnyocha zuru òkè banyere ya bụ ọkụ, iji chọpụta ihe kpatara ya n'ezie nakwa ka o siri mebidobe ihe.", "author": "Chidi Igwe", "title": "Ọkụ Agbarikọọla Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Ụlọ Etigbuola Otu Obere Nwa n'Ọnịtsha", "category": "Obibi Ndụ"},
{"text": "Anyammiri na mkpu akwa wàrà n'Ọnịtsha na nso nso a, dịka otu ụlọ dàrà wee tipịa isi otu nwatakịrị na mpaghara 47 Modebe Street. Dịka akụkọ siri kọọ, ọ bụ mpaghara ebe a wụrụ awụ n'ụlọ ahụ bụ ihe dara, wee tipịa nwata ahụ isi.", "author": "Chidi Igwe", "title": "Ụlọ Etigbuola Otu Obere Nwa n'Ọnịtsha", "category": "Obibi Ndụ"},
{"text": "Nke a bụzị nke mere ka ụfọdụ ndị e ji okwu ha agba izu na steeti ahụ n'ihe gbasaara ewumewu ụlọ garuo n'ebe ahụ ya bụ njinji nọrọ wee jie, ma nọrọkwazie n'ebe ahụ kaa ụlọ ahụ akara nkụtù.", "author": "Chidi Igwe", "title": "Ụlọ Etigbuola Otu Obere Nwa n'Ọnịtsha", "category": "Obibi Ndụ"},
{"text": "N'okwu ya banyere nke ahụ, onyeisi ụlọọrụ 'Anambra State Physical Planning Board' bụ Maazị Chike Maduekwe kọwara nke ahụ dịka ihe ịgba anyammiri, ma sịkwa na steeti ahụ agaghị anagide maọbụ leghara ihe dị etu ahụ anya.", "author": "Chidi Igwe", "title": "Ụlọ Etigbuola Otu Obere Nwa n'Ọnịtsha", "category": "Obibi Ndụ"},
{"text": "O kpebikwazịrị ma kwuwaa na a ga-akụtù ya bụ ụlọ, dịka o siri dị n'atụmatụ iwu gọọmenti steeti ahụ wepụtara banyere ihe dị etu ahụ.", "author": "Chidi Igwe", "title": "Ụlọ Etigbuola Otu Obere Nwa n'Ọnịtsha", "category": "Obibi Ndụ"},
{"text": "Ka ọ dị ugbua, ndị uwe ojii anwụchikọọla onye nwe ya bụ ụlọ, ebe nnyocha ka na-agakwa n'ihu banyere nke ahụ, nke mgbe e mechaara ya, a kpụpụ ya ụlọikpe, ebe a ga-enye ya ntamahụhụ ruru ya.", "author": "Chidi Igwe", "title": "Ụlọ Etigbuola Otu Obere Nwa n'Ọnịtsha", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Na Nnewi: Gọọmenti Anambra Akụtùóla Ụlọ A Rụrụ n'Okpuru Eriri Ọkụ Latirik", "category": "Obibi Ndụ"},
{"text": "N'ihi na a sị na ọ na-abụ onye a gwara agwa ma ọ nụghị anụ, o mee emee, ọ hụ ahụ, gọọmenti steeti Anambra akụtùóla otu ụlọ na Nnewi dị n'okpuru ọchịchị ime obodo Nnewi North, bụ nke a rụnyere n'okpuru eriri ọkụ latirik, ma bụrụkwa nke ọrụ ka na-agawanye n'ihu na ya tupu a kụkpọọ ya.", "author": "Chidi Igwe", "title": "Na Nnewi: Gọọmenti Anambra Akụtùóla Ụlọ A Rụrụ n'Okpuru Eriri Ọkụ Latirik", "category": "Obibi Ndụ"},
{"text": "Ya bụ ụlọ bụ nke a kụtùrù site n'aka ụlọọrụ gọọmenti steeti ahụ na-ahụ maka ewumewụ na steeti ahụ, bụ ụlọọrụ 'State Physical Planning Board' (bụ SPPB n'aha ịchafụ bekee), bụkwa ndị nọrọ n'oge ahụ wee kàá ụfọdụ ụlọ ndị ọzọ a rụkwara n'ebe ezighị eze akàrá nkụtù.", "author": "Chidi Igwe", "title": "Na Nnewi: Gọọmenti Anambra Akụtùóla Ụlọ A Rụrụ n'Okpuru Eriri Ọkụ Latirik", "category": "Obibi Ndụ"},
{"text": "N'okwu ya bànyere nke ahụ, onye duru ndị ahụ wee bàgide n'ọrụ ahụ, bụ Maazị Chike Maduekwe kọwàrà na onye rụrụ ya bụ ụlọ agbasoghị ntụziaka maọbụ nweta nkwàdo ụlọọrụ SPPB ahụ tupu wuo ya bụ ụlọ, n'ihi ya bụ ụlọọrụ apụghị inye ntụziaka maọbụ nkwàdo ka a rụọ ya bụ ajọ ọrụ n'ebe ahụ.", "author": "Chidi Igwe", "title": "Na Nnewi: Gọọmenti Anambra Akụtùóla Ụlọ A Rụrụ n'Okpuru Eriri Ọkụ Latirik", "category": "Obibi Ndụ"},
{"text": "O mere ka a mara na ụlọọrụ na-ahụ maka ọkụ latirik, bụ ụlọọrụ 'Enugu Electricity Distribution Company' (EEDC) agaala n'ihu na-ewètara ha akwụkwọ ozi na mkpesa banyere ụfọdụ ndị dị iche iche kachiri ntị na-arụnyesị ụlọ na ihe ewumewu dị iche iche n'ebe ezighị ezi, ọkachasị n'okpuru ebe eriri ọkụ gara.", "author": "Chidi Igwe", "title": "Na Nnewi: Gọọmenti Anambra Akụtùóla Ụlọ A Rụrụ n'Okpuru Eriri Ọkụ Latirik", "category": "Obibi Ndụ"},
{"text": "Maazị Maduekwe gara n'ihu gwa ndị nwegasị ụlọ ahụ a kàrà akàrà nkụtù ụbọchị ahụ ka ha were ọsọ were ije wụchaa n'ụlọọrụ ahụ n'izuụka a, ọbụnadị dịka ọ dọrọ aka na onye ọbụla bagidere n'ịrụ ihe ọbụla ọzọ n'ebe iwu akwadoghị, ga-abụ onye a ga-anwụchi, tụọ mkpọrọ, ma kpụpụkwa ya ụlọikpe.", "author": "Chidi Igwe", "title": "Na Nnewi: Gọọmenti Anambra Akụtùóla Ụlọ A Rụrụ n'Okpuru Eriri Ọkụ Latirik", "category": "Obibi Ndụ"},
{"text": "Na ntụnye nke ya, onyeisi oche òtù ọrụ na-ahụ maka àlà n'ụlọ omeiwu steeti ahụ, ma bụrụkwa onye na-anọchite anya ọgbọ nta nkwàdo Idemili North n'ụlọ omeiwu ahụ, bụ Maazị Arthur Chiekwu dọrọ ọha mmadụ aka na ntị, ọ kachasị ndị na-arụnye ihe ebe ezighị ezi, ka ha mara na e nwere iwu megidere nke ahụ.", "author": "Chidi Igwe", "title": "Na Nnewi: Gọọmenti Anambra Akụtùóla Ụlọ A Rụrụ n'Okpuru Eriri Ọkụ Latirik", "category": "Obibi Ndụ"},
{"text": "O nyekwazịrị ndụmọdụ ka ha na-agbasò ntụziaka ụlọọrụ ahụ, ma na-erubekwa isi nye iwu gọọmenti dị iche iche na-achị ewumewu ụlọ, tupu ha abagide n'iwube ihe ọbụla, maka 'ngara m mara' ikpè azụ.", "author": "Chidi Igwe", "title": "Na Nnewi: Gọọmenti Anambra Akụtùóla Ụlọ A Rụrụ n'Okpuru Eriri Ọkụ Latirik", "category": "Obibi Ndụ"},
{"text": "Ndị dị iche iche soro bàgide n'ọrụ ahụ ụbọchị ahụ gụnyèrè onye jigodi ọkwa ugbua dịka onyeisi ụlọọrụ SPPB, bụ Maazị Nwabufo Anene; onyeisi òtù jikọtara ndị na-ere akụkụ ọgbatumtum n'ahịa Nkwọ Nnewi, bụ Maazị Obinna Okechukwu, tinyere ụfọdụ ndị ọzọ.", "author": "Chidi Igwe", "title": "Na Nnewi: Gọọmenti Anambra Akụtùóla Ụlọ A Rụrụ n'Okpuru Eriri Ọkụ Latirik", "category": "Obibi Ndụ"},
{"text": "By Izunna Okafor, Awka, Nigeria | Igbo Radio | News in Igbo Language", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Obibi Ndụ"},
{"text": "Igbo sị na ọ bụ ụkwụ ka e ji achọ ihe dara mmiri, ma sịkwa na ọ na-abụ e gbuo àhàmà, a bụghị ya n'ukwu, o puchie.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Obibi Ndụ"},
{"text": "N'iji chọpụta ebe mmiri siri wee bàá òpì ụgbọgụrụ, gọọmenti steeti Anambra eguzobela òtù nnyocha pụrụ iche iji nyochaa, chọpụta, ma lebà anya n'ihe bụ isi sekpụ ntị nà ihe ọ bụ ya bùtèrè nsogbu ahụ na-adapụta n'etiti obodo Omor na Ụmụmbo, dị n'okpuru ọchịchị Ayamelum.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Obibi Ndụ"},
{"text": "Òtù ahụ e guzobèrè n'Awka na nso nso a bụ nke e nyèkwara ọrụ ịtụpụta usoro kacha mma a ga-esi weta ya bụ nsogbu n'isi njedobe kpamkpam, ma gbochiekwa ya maọbụ ụdị nsogbu ọzọ dị etu ahụ ịdapụtakwa maọbụ selitekwa isi ọzọ n'ọdịnihu na mpaghara ebe ọbụla n'ime steeti ahụ.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Obibi Ndụ"},
{"text": "Ya bụ òtù ọrụ, bụ nke mmadụ iri mejupụtara, nwèrè Ọkammụta Solomon Ekwenze dịka onyeisi oche ya, ma nwekwazie Dọkịta Emma Ude-Akpeh (nke ụlọọrụ ode akwụkwọ izugbe steeti ahụ) dịka ode akwụkwọ ya.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Obibi Ndụ"},
{"text": "Ndị ọzọ so n'òtù ahụ gụnyèrè Maazị Uchenna Okafor (bụ ọka okwu ụlọ omebe iwu steeti ahụ); Maazị Vincent Ofumelu (bụ onye na-anọchite anya ọgbọ nta nkwàdo Oyi na Ayamelum n'ụlọ nnọchianya etiti); Igwe Benjamin Okeji (bụ onyeisi otu jikọtara ndị igwe n'okpuru ọchịchị Ayamelum ma bụrụkwa eze ọdịnala obodo Ọmasị). Ndị ọzọ gụnyère Maazị Paul Odenigbo; Ụkọchukwu John Manafa; Maazị Bonny Emengini; na Maazị Tony Iwoba.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Obibi Ndụ"},
{"text": "N'okwu ya oge ọ na-egùzobe òtù ahụ n'aha Gọvanọ Willie Obianọ, osote aka na-achị steeti ahụ, bụ Dọkịta Nkem Okeke kọwara na ọ bụ ihe na-echu ọchịchị steeti ahụ ụra oge ọbụla, bụ ịhụ na e nwere udo, ịdịnotu, na ezi nchekwa ndụ na akụnụba n'ime steeti.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Obibi Ndụ"},
{"text": "Ọ dụkwazịrị ndị òtù ọrụ ahụ ka ha gbasie mbọ ike, rụọ ọrụ ahụ a hànyèrè ha n'aka dịka o siri kwesi, ma wetekwara gọọmenti nchọpụta ha, ozi, nakwa ihe ndị ọzọ dị oke mkpà a chọrọ, iji weta ya bụ nsogbu n'isi njedobe n'oge adịghị anya.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Obibi Ndụ"},
{"text": "Na nzaghachi n'aha ndị òtù ya, onyeisi òtù ọrụ ahụ, bụ Ọkammụta Ekwenze kwèrè nkwà na ha ga-agba mbọ etu o kwesiri iji mezùpụta ya bụ ebumnobi e jiri guzobe òtù ahụ, ọbụnadị dịka ọ dụrụ obodo abụọ ahụ ka ha makụọ ma gbasoo udo ma nyekwara òtù ọrụ ahụ aka iweta ya bụ nsogbu n'isi njedobe.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Korona: Ọkammụta Sam Ụzọchukwu Ekèéla Ụmụnwaanyị Ego n'Ebenator", "category": "Obibi Ndụ"},
{"text": "N'iji belata mmetụta nke ọrịa nje korona n'ahụ ụmụ mmadụ, Ọkammụta Sam Ụzọchukwu ekesàála ego ruru otu narị puku naịra na iri ise nyegara ụmụnwaanyị Ụmụnwunne dị n'Ebenator, n'okpuru ọchịchị ime obodo Nnewi South nke steeti Anambra.", "author": "Chidi Igwe", "title": "Korona: Ọkammụta Sam Ụzọchukwu Ekèéla Ụmụnwaanyị Ego n'Ebenator", "category": "Obibi Ndụ"},
{"text": "N'okwu ya na memme ikesa ego ahụ bụ nke weere ọnọdụ n'ezinụlọ be ya, Ọkammụta Ụzọchukwu gwara ụmụnwaanyị ahụ na ebumnobi nke ahụ bụ iji gbaa ha ume n'ime oge a n'ihi óké ihe isi ike nke ọrịa nje korona wètàrà, ma mekwa ka ha mara na a kà bùkwà ọdịmma ha n'obi, na-agbanyeghị na ya bụ ọrịa metụtara ma onye ukwu ma onye nta n'ụzọ dị iche iche.", "author": "Chidi Igwe", "title": "Korona: Ọkammụta Sam Ụzọchukwu Ekèéla Ụmụnwaanyị Ego n'Ebenator", "category": "Obibi Ndụ"},
{"text": "O chetaara ha na ụdị ajọ ọrịa 'ozuruụwaọnụ' dị etu ahụ adapụtabụọla na mgbe gara aga, ma mechaa, gafee; o wee kwe ha nkwa, nyekwazie ha owuwe anya na ọrịa korona ga-esikwa etu ahụ gafee ma bụrụkwa ihe akụkọ n'oge adịghị anya.", "author": "Chidi Igwe", "title": "Korona: Ọkammụta Sam Ụzọchukwu Ekèéla Ụmụnwaanyị Ego n'Ebenator", "category": "Obibi Ndụ"},
{"text": "Ọ kpọkùzịrị ma dụọ ha ọdụ ka onye ọbụla gbaa mbọ na-edebe, na-agbaso, ma na-erube isi nye ntụziaka niile gọọmenti na ndị ọkacha mara n'ihe gbasaara ahụ ike nyere, dịka ụzọ kacha mma isi gbanahị ibute maọbụ mgbasa ọrịa ahụ, bụ nke gụnyere: ịkwọ aka oge niile, ikpuchi imi na ọnụ ha, izèrè mmetụkọrịta ahụ, nakwa izèrè ebe ndị mmadụ kwụkọjuru.", "author": "Chidi Igwe", "title": "Korona: Ọkammụta Sam Ụzọchukwu Ekèéla Ụmụnwaanyị Ego n'Ebenator", "category": "Obibi Ndụ"},
{"text": "Na nzaghachi ha n'otu n'otu n'aha ụmụnwaanyị ibe ha, ụfọdụ n'ime ndị soro keta òkè n'ego ahụ ụbọchị ahụ, nke gụnyere Oriakụ Uchenna Ebubedike na Oriakụ Felicia Ezenagụ kelere Ọkammụta Ụzọchukwu maka ụdị nchèta na ọrụ ọma dị etu ahụ, ma kpee ka Chineke gọzie ma kwụghachi ya mmaji kwuru mmaji.", "author": "Chidi Igwe", "title": "Korona: Ọkammụta Sam Ụzọchukwu Ekèéla Ụmụnwaanyị Ego n'Ebenator", "category": "Obibi Ndụ"},
{"text": "A nọrọ na mmemme ahụ rie oriri, ebe ụmụnwaanyị ahụ gụkwara ma yọrịa egwu ọñụ na egwu otuto dị iche iche n'igosipụta etu obi dị ha oke ụbọchị ahụ.", "author": "Chidi Igwe", "title": "Korona: Ọkammụta Sam Ụzọchukwu Ekèéla Ụmụnwaanyị Ego n'Ebenator", "category": "Obibi Ndụ"},
{"text": "Ụfọdụ ndị ọzọ, bụ ụmụafọ Ebenator nyegoro aka n'ụzọ dị iche iche n'ibelata mmetụta nke ihe isi ike ọrịa korona a wètàrà n'ahụ ụmụ mmadụ gụnyere: Maazị Gilbert Ezenagu (onye nyere gọọmenti otu nde Naịra, ma kesàkwara ụmụnwaanyị ji na àkpà osikapa); Ernest Orachiri (onye nyere obodo ahụ otu narị puku naịra, ma kèé àkpà osikapa); Maazị David Ndoeche (onye nyere ụmụafọ obodo ahụ otu narị puku naịra, ma kekwa akpa osikapa); Maazị Chukwuka Ezeh (onye nyere otu narị puku naịra na iri ise); Maazị Osita Imoh, Maazị Sunday Umeh, na Maazị Sunday Agwuncha (bụkwa ndị kegasịrị akpa osikapa).", "author": "Chidi Igwe", "title": "Korona: Ọkammụta Sam Ụzọchukwu Ekèéla Ụmụnwaanyị Ego n'Ebenator", "category": "Obibi Ndụ"},
{"text": "N'okwu nke ya, onyeisi ọchịchị obodo ahụ, bụ Maazị Anthony Okechukwu kèlèrè ndị ahụ maka ntụnye ha na enyemaka ha dị iche iche, ma kpekwa ka Chineke gọziekwa ha n'uju maka inyeritara ibe ha aka n'ime oge ihe isi ike a. Ọ kpọkuzịkwara onye ọbụla ka ọ kpachapụ anya nke ọma ịhụ na ọ na-erube isi nye ntụziaka ahụ gọọmenti nyere, iji zeere ibute ọrịa ahụ.", "author": "Chidi Igwe", "title": "Korona: Ọkammụta Sam Ụzọchukwu Ekèéla Ụmụnwaanyị Ego n'Ebenator", "category": "Obibi Ndụ"},
{"text": "Otu onye n'ime ndị ntorobia obodo ahụ, bụ Chidiebere Ojiego kèlèkwara ndị ahụ maka nkwàdo ha dị iche iche, ma kpọkuokwa ndị ọzọ bụ ndị aka ji akụ ka ha ñòmie nke ahụ, ma nyekwa aka n'ụdị n'ụdị ọbụla ha nwere ike.", "author": "Chidi Igwe", "title": "Korona: Ọkammụta Sam Ụzọchukwu Ekèéla Ụmụnwaanyị Ego n'Ebenator", "category": "Obibi Ndụ"},
{"text": "By Izunna Okafor, Awka, Nigeria", "author": "Chidi Igwe", "title": "Ihe Mberede Okporo Ụzọ Egbuola Mmadụ Isii n'ala Ọnịtsha, Merụọ Ọtụtụ Ahụ", "category": "Obibi Ndụ"},
{"text": "Anyammiri zòrò ka mmiri n'Ọnịtsha, na steeti Anambra, dịka ihe mberede okporo ụzọ dapụtara ebe ahụ tàrà isi mmadụ isii, ma merụọkwa ọtụtụ mmadụ ahụ.", "author": "Chidi Igwe", "title": "Ihe Mberede Okporo Ụzọ Egbuola Mmadụ Isii n'ala Ọnịtsha, Merụọ Ọtụtụ Ahụ", "category": "Obibi Ndụ"},
{"text": "Ya bụ ihe mmemme, bụ nke mere ụbọchị Tuzdee dapụtara oge otu nnukwu ụgbọala gwongworo nwere akara UMA259XB gbanahịrị onye na-anya ya n'ọsọ, nke na o nweghịzị ike ịkwụsịnwu ya n'ihi na ihe e ji akwụsị ụgbọala bụ breeki ya gharịpụrụ ya; o wee werezie ọsọ sukara ụgbọala ndị ọzọ na Keke Napep na-agara onwe ha, wee kwọrikọọ ndị mmadụ.", "author": "Chidi Igwe", "title": "Ihe Mberede Okporo Ụzọ Egbuola Mmadụ Isii n'ala Ọnịtsha, Merụọ Ọtụtụ Ahụ", "category": "Obibi Ndụ"},
{"text": "Nkọwa bụ nke bịara site n'ozi a kụpụrụ site n'aka ụlọọrụ na-ahụ maka ije awele okporo ụzọ, bụ 'Federal Road Safety Corps (FRSC)', ngalaba ya nke steeti Anambra, bụkwa ozi nke onye na-ahụ maka mgbasa ozi n'ụlọọrụ ahụ, bụ Maazị Paschal Anigbo kụpụrụ n'aha onyeisi ụlọọrụ ahụ bụ Maazị Andrew Kumapayi.", "author": "Chidi Igwe", "title": "Ihe Mberede Okporo Ụzọ Egbuola Mmadụ Isii n'ala Ọnịtsha, Merụọ Ọtụtụ Ahụ", "category": "Obibi Ndụ"},
{"text": "Dịka ya bụ ozi siri kọwaa, ụgbọala ihe mberede okporo ụzọ ahụ metụtara gụnyèrè Toyota Previa (nwere akàrà ENU849XE), Toyota Precis (nwere akara ENU575ZU), na Toyota Sienna (nwere akàrà JJT434ZF), tinyere Keke Napep abụọ nwere akàrà AAH705UW na AGU482QE, ya na otu ọzọ enweghị akara.", "author": "Chidi Igwe", "title": "Ihe Mberede Okporo Ụzọ Egbuola Mmadụ Isii n'ala Ọnịtsha, Merụọ Ọtụtụ Ahụ", "category": "Obibi Ndụ"},
{"text": "Ozi ahụ gara n'ihu kọwaa na ihe mberede ahụ mètụtara mmadụ iri (nwoke asatọ na nwaanyị abụọ), bụkwazị ndị e bùrù ozigbo gaba n'ụlọ ahụ ike Toronto dị n'Ọnịtsha ahụ. Otu ọ dị, mgbe e ruru ebe ahụ lelechaa ha ahụ, onye ọrụ ahụ ike nọ ebe ahụ kwùrù na mmadụ isii n'ime ha (nwoke ise na otu nwaanyị) anwụọla, ebe mmadụ anọ ndị ọzọ nwetara nnukwu ihe mmerụ ahụ ma na-anarakwa ọgwụgwọ.", "author": "Chidi Igwe", "title": "Ihe Mberede Okporo Ụzọ Egbuola Mmadụ Isii n'ala Ọnịtsha, Merụọ Ọtụtụ Ahụ", "category": "Obibi Ndụ"},
{"text": "Ka ọ na-akpọkù ndị na-anyà ụgbọala ka ha na-akpchapụ anya oge niile ma na-elerukwa ụgbọala ha anya tupu ha eburu ya pụta n'okporo ụzọ; Maazị Kumapayi kasiri ezinụlọ ndị ihe mberede ahụ metụtara obi, ma kpee ka Chineke nabata ma nye mkpụrụobi ndị ahụ nwụrụ anwụ ezumike udo.", "author": "Chidi Igwe", "title": "Ihe Mberede Okporo Ụzọ Egbuola Mmadụ Isii n'ala Ọnịtsha, Merụọ Ọtụtụ Ahụ", "category": "Obibi Ndụ"},
{"text": "By Izunna Okafor, Awka, Nigeria", "author": "Chidi Igwe", "title": "ANSAA Amalitela Ịkụtùsi Ihe Mgbasa Ozi Azụmahịa Iwu Akwadóghị Na Nnewi", "category": "Obibi Ndụ"},
{"text": "Ụlọọrụ ahụ na-ahụ maka ịgbasa ozi azụmahịa na steeti Anambra, bụ ụlọọrụ 'Anambra State Signage and Advertisement Agency (ANSAA)' amalitela ịkụtùsì ihe mgbasa ozi azụmahịa (bụ 'Billboard') e tinyesiri n'ebe iwu akwadoghị, ndị tara nchara, na dị nke mebisiri emebi na Nnewi, dị n'okpuru ọchịchị Nnewi North.", "author": "Chidi Igwe", "title": "ANSAA Amalitela Ịkụtùsi Ihe Mgbasa Ozi Azụmahịa Iwu Akwadóghị Na Nnewi", "category": "Obibi Ndụ"},
{"text": "Dịka onyeisi ụlọọrụ ANSAA, bụ Maazị Jude Emecheta siri kọwaa, ọrụ ịkụtusi ihe ndị ahụ bụ nke e megoro n'Awka bụ isi obodo steeti ahụ na mgbe gara aga, ma bụrụkwa nke a ga-emekwa na mpaghara ebe ndị ọzọ dị iche iche na steeti ahụ, nke gụnyere Ekwulobịa, Ọnịtsha na ụfọdụ ebe ndị ọzọ.", "author": "Chidi Igwe", "title": "ANSAA Amalitela Ịkụtùsi Ihe Mgbasa Ozi Azụmahịa Iwu Akwadóghị Na Nnewi", "category": "Obibi Ndụ"},
{"text": "N'okwu ya bànyere nke ahụ, onye duru ndị ahụ wee bagide n'ọrụ ahụ, bụ Maazị Chijioke Agbanyim kpọkùrù ma dụọ ndị Anambra ka ha gba mbọ na-enweta nkwàdo site n'aka ụlọọrụ ANSAA tupu ha amalite itinye maọbụ iguzobe ụdị ihe mgbasa ozi azụmahịa ọbụla nna mpaghara ebe ọbụla na steeti ahụ.", "author": "Chidi Igwe", "title": "ANSAA Amalitela Ịkụtùsi Ihe Mgbasa Ozi Azụmahịa Iwu Akwadóghị Na Nnewi", "category": "Obibi Ndụ"},
{"text": "Ọ katọrọ etu ụfọdụ si etinye nke ha aghara aghara n'ebe ezighị ezi, ma n'okpuru ebe eriri ọkụ gara nakwa ebe ndị ọzọ adịghị mma n'anya, bụ nke nwere ihe egwu dị iche ọ na-eweta.", "author": "Chidi Igwe", "title": "ANSAA Amalitela Ịkụtùsi Ihe Mgbasa Ozi Azụmahịa Iwu Akwadóghị Na Nnewi", "category": "Obibi Ndụ"},
{"text": "Ọ kwuru na ihe ahụ so n'otu ụzọ gọọmenti si enweta ego o jiri arụrụ ụmụafọ steeti ahụ ọrụ, ma gbarụọ ihu  banyere etu ụfọdụ ndị mmadụ si eme ya etu o siri masị ha. Ọ dọkwazịrị aka na ntị na onye ọbụla e jidere ka ọ na-eme ihe dị etu ahụ ọzọ ga-abụ onye a ga-anwụchikọ ma kpụpụ ya ụlọikpe, ebe a ga-eji usoro iwu wee taa ya ahụhụ.", "author": "Chidi Igwe", "title": "ANSAA Amalitela Ịkụtùsi Ihe Mgbasa Ozi Azụmahịa Iwu Akwadóghị Na Nnewi", "category": "Obibi Ndụ"},
{"text": "Izunna Okafor, Awka, Nigeria", "author": "Chidi Igwe", "title": "Onye Ara Etiena Onye Ụkọchukwu Gwoo Gwoo Na Kogi", "category": "Obibi Ndụ"},
{"text": "Otu onye ara a ma ama na steeti Kogi nọrọ ụnyaahụ weeṅtie onye ụkọchukwu gwoo gwoo ma menyekwa ya ihere dị egwu n'ihu. Nke ahụ bụ n'ihi na ya bụ onye ụkọchukwu kwechiiri ma kpebie na ọ ga-achụpụrịrị ya bụ nwoke ajọ mmụọ n'isi, ma ọ chọrọ ya ma ọchọghị ya, n'ihi na akwụkwọ nsọ nyere ya ikike banyere mmụọ ọjọọ na mmụọ ara niile.", "author": "Chidi Igwe", "title": "Onye Ara Etiena Onye Ụkọchukwu Gwoo Gwoo Na Kogi", "category": "Obibi Ndụ"},
{"text": "Otu onye ara a ma ama na steeti Kogi nọrọ ụnyaahụ weeṅtie onye ụkọchukwu gwoo gwoo ma menyekwa ya ihere dị egwu n'ihu.", "author": "Chidi Igwe", "title": "Onye Ara Etiena Onye Ụkọchukwu Gwoo Gwoo Na Kogi", "category": "Obibi Ndụ"},
{"text": "Nke ahụ bụ n'ihi na ya bụ onye ụkọchukwu kwechiiri ma kpebie na ọ ga-achụpụrịrị ya bụ nwoke ajọ mmụọ n'isi, ma ọ chọrọ ya ma ọchọghị ya, n'ihi na akwụkwọ nsọ nyere ya ikike banyere mmụọ ọjọọ na mmụọ ara niile.", "author": "Chidi Igwe", "title": "Onye Ara Etiena Onye Ụkọchukwu Gwoo Gwoo Na Kogi", "category": "Obibi Ndụ"},
{"text": "Onye akaebe nọ mgbe ya bụ ihe mere kwuru na ya bụ onye ụkọchukwu ụka ọgbara ọhụụ na-emekarị ihe ahụ oge ọbụla, na ọ na-ejekwa mgbe ụfọdụ kpọta ndị ahụ zuru oke ma gwa ha ka ha na-eme ka ndị ara na-agba, ka ọ ga-abụ o kpeere ha ekpere, ha adaa n'ala,  tụrụgharịa dịka ndi amụma na-ebu, ma blite kwuo n'ahụ adịna ya.", "author": "Chidi Igwe", "title": "Onye Ara Etiena Onye Ụkọchukwu Gwoo Gwoo Na Kogi", "category": "Obibi Ndụ"},
{"text": "Mana ụbọchị ahụ bụụrụ ya ajọ ụbọchị dịka onye ara ahụ kụpụrụ ya ajọ mmụọ n'anya.", "author": "Chidi Igwe", "title": "Onye Ara Etiena Onye Ụkọchukwu Gwoo Gwoo Na Kogi", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Gọọmenti steeti anambra n'ọchịchị Gọvanọ Willie Obianọ emego ka a mara njikere ya na mkpebi ya ịkwalite ezi ọnọdụ obibi ndụ na ọdịmma ndị ntorobịa na steeti ahụ, iji mee ka ha bụ ndị kwụụrụ onwe ha. Nwunye aka na-achị steeti ahụ bụ Oriakụ Eberechukwu Obianọ mere ka a mara nke a n'ọgbakọ ekpere pụrụ iche e mere maka iche nhọpụta na-abịa n'ihu na steeti ahụ n'aka Chineke, bụ nke weere ọnọdụ n'ụlọ ụka St. Luke (Anglican) dị na Nsugbe n'okpuru ọchịchị 'Anambra East' na steeti ahụ.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Gọọmenti steeti anambra n'ọchịchị Gọvanọ Willie Obianọ emego ka a mara njikere ya na mkpebi ya ịkwalite ezi ọnọdụ obibi ndụ na ọdịmma ndị ntorobịa na steeti ahụ, iji mee ka ha bụ ndị kwụụrụ onwe ha.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Nwunye aka na-achị steeti ahụ bụ Oriakụ Eberechukwu Obianọ mere ka a mara nke a n'ọgbakọ ekpere pụrụ iche e mere maka iche nhọpụta na-abịa n'ihu na steeti ahụ n'aka Chineke, bụ nke weere ọnọdụ n'ụlọ ụka St. Luke (Anglican) dị na Nsugbe n'okpuru ọchịchị 'Anambra East' na steeti ahụ.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Ya bụ nwunye aka na-achị achị, nke onye nọchitere anya ya bụ Dọkịnta Ify Madụkasị kpọpụtasịrị ihe dị iche iche ọchịchị nọ ugbu a na steeti ahụ mepụtagoro na ngalaba agụm akwụkwọ, ngalaba ọrụ ugbo, nchekwa ndụ na akụnụba, ihe mwunye nakwa ngalaba ndị ọzọ dị iche iche, ma mekwa ka a mara na ime obodo niile dịna steeti ahụ eritela otu uru ma ọ bụ nke ọzọ na ya bụ ọchịchị Gọvanọ Obianọ.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Ọ dụrụ ndị ntorobịa ka ha ghara ikwe ka onye ọbụla were ha rụọ ọrụ agboro ma ọ bụ ọrụ ọjọọ ndị ọzọ dị iche iche na nhọpụta ahụ na-abịa n'ihu, ma kpọkuzie ndị steeti ahụ maka ekpere ha na nkwado ha nye Gọvanọ Obianọ.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "N'aka nke ya n'ofufe nro ekpere ahụ nke isi okwu ya bụ 'Chineke Tute Steeti a Na Ụlọ Ụka Gị', onye ụkọchukwu nke ụlọ ụka ahụ, bụ 'Rev. Cannon' Emmanuel Onovo kwuru na ebumnobi e jiri nwee ya bụ ofufe ntute na ọgbakọ ekpere bụ ka e wee hafeeṅsteeti ahụ n'aka Chineke, ọ kachasị ugbu a a na-akwadobe ime nhọpụta ọchịchị; ma rịọkwa ndị bịara ya bụ ofufe ka ha nabata Kraịst dịka onye nwe ha na onye nzọpụta ha, ka ha wee mara ebumnobi Chineke banyere ha.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Na mbụ n'okwuchukwu ya, onye enyem aka pụrụ iche nye Gọvanọ steeti Enugu n'ihe gbasaara ndọrọ ndọrọ ọchịchị, ma bụrụkwa onye nyawara achịcha okwu Chineke n'ofufe ahụ, bụ Maazị/Onye oziọma Chinedu Anịchi dụrụ ndị otu Kraịst ka ha na-aga ije n'ụzọ nke Chineke ma na-akwụbakwa aka ha ọtọ n'ihe niile iji wee nwee akara onwunwe na otite mmanụ nke Chineke, ma mekwa ka ha mara na ọ bụ Chineke na-enye ọganihu.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Oriakụ Ebere Arụbalueze, onye kwuru okwu na \"ntute steeti na ụka\" rịọrọ ndị ụka ka ha nwee ezi mmekọ, ha na Chineke, ka ha wee hụta ịdị ukwu ya. Ọ dụkwara ha ka ha bie ezi ndụ ma mụrụ anya ka azụ n'ihi na Kraịst pụrụ ịbịa oge ọbụla, malite ugbu a.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Eze ọdịnala Nsugbe bụ Igwe Victor Ntoka so na ndị ukwu ndị ọzọ bịara ya bụ ofufe nro pụrụ iche.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Abụ dị iche iche a bụrụ site n'ọnụ ndị ọbụ abụ, ịtụ mmamma na usoro ekpere dị iche iche e kpere so n'ihe pụtakarịchara ihè na ya bụ mmemme.", "author": "Chidi Igwe", "title": "Gọọmenti Steeti Anambra Ekwupụtago Njikere Ya Ịkwalite Ọdịmma Ndi Ntorobịa", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Ịlụ nwaanyị bụ ọzọ dịịrị okokporo niile, ma bụrụkwa a na-agụrụ akwụ nwanne ya a na-eghe. Ọ bụ ụkwa ruo oge ya, ọ daa. Ịlụ nwaanyị bụ okokporo rie ọ lakpuo n'ihi na ọ bụ òke ọhà, onye kere nke ya, ọ lakpuo be ya, ga ribe. N'ihi na a sị na ihe mmadụ ruru ogo ya wee rie, ọ bụghị akpịrị, ịlụ nwaanyị bụ omenala zuru ụwa ọnụ. Ya bụ, ndị mba ọbụla n'ụwa gbaa gburu gburu na-eme emume ịlụ nwaanyị n'ihi na ịkpọ ngwere emeghị ihe o jiri bụrụ ịkpọ ngwere, ụmụaka ewere ya mee anụ, ọkọchị na udu mmiri. Ya mere okokporo ọbụla ji agbakarị ala ka ọ kpọta nke ya, maka na a sị na onye lee ihe ibe ya mere, o nwee ọnụ okwu n'ebe ibe ya nọ.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Ịlụ nwaanyị bụ ọzọ dịịrị okokporo niile, ma bụrụkwa a na-agụrụ akwụ nwanne ya a na-eghe.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Ọ bụ ụkwa ruo oge ya, ọ daa. Ịlụ nwaanyị bụ okokporo rie ọ lakpuo n'ihi na ọ bụ òke ọhà, onye kere nke ya, ọ lakpuo be ya, ga ribe.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "N'ihi na a sị na ihe mmadụ ruru ogo ya wee rie, ọ bụghị akpịrị, ịlụ nwaanyị bụ omenala zuru ụwa ọnụ. Ya bụ, ndị mba ọbụla n'ụwa gbaa gburu gburu na-eme emume ịlụ nwaanyị n'ihi na ịkpọ ngwere emeghị ihe o jiri bụrụ ịkpọ ngwere, ụmụaka ewere ya mee anụ, ọkọchị na udu mmiri. Ya mere okokporo ọbụla ji agbakarị ala ka ọ kpọta nke ya, maka na a sị na onye lee ihe ibe ya mere, o nwee ọnụ okwu n'ebe ibe ya nọ.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Ịlụ nwaanyị so n'otu n'ime njirimara ndi Igbo, ma n'oge gboo ma n'oge ugbu a. Ọbụnadị akwụkwọ nsọ kwadoro ya, nke pụtara na Chineke onwe ya ghọtara ihe nwoke na-agabiga, ma marakwa ebe o ji nwamkpi; o wee sị na ọ dịghị mma ka ọ nọrọ naanị ya. Ndị kwuru okwu sị na ahụ abụghị ogwodo nkụ.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Ịlụ nwaanyị nwere usoro n'ala Igbo, ma bụrụkwa nke uche dị n'ime ya, n'ihi na ọ bụghị ebe ọbụla onye siri pụta, ọ ga maburu nwaanyị.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "N'ala Igbo n'oge gboo, ịlụ nwaanyị na-abụ nnọọ nke a kwadobere nke ọma, ma bụrụkwa nke a na-ehi asaa naabụ n'anya were eme, n'ihi na onye banye, ọ banyesịgokwa. Nke ahụ bụ maka na ndi gboo ahụ ghọtara na alụm di na nwunye abụghị egwu apa ụtaba n'aka agba. Ọ bụghịkwa 'suru ụtara ka m nuru ofe m'. Ọ bụ ya mere na n'oge ahụ a dịghị enwekebe oke ọgu na mgba, esemokwu, alụkata esee nakwa ọtụtụ nsogbu dị iche iche ndị ugbu a na-enwe n'ebe ịlụ di na nwunye dị.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Mgbe ahụ, nwoke na-achọ ịlụ nwaanyị nwegasịrị ụfọdụ ihe ọ ga-eme tupuu ọ kpọrọ ya bụ ogoli nwaanyị labaa. Mana ugbu a, ihe ndị ahụ adagharịana n'ihi na ụmụ okorobịa ọgbara ọhụụ a na-atazị na-achaghị acha ma na-erizịkwa na-egheghị eghe.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Nwaokorobịa ọbụla chọrọ ịlụ nwaanyị n'oge ahụ ga-ebugodi ụzọ tuzuo oke n'ihe e ji mmadụ eme ma bụrụkwa onye anọghị nkịtị, ka agụụ wee ghara igbu nwaanyị ọhụụ ahụ maka na ọ bịara ije di. A sịkwaṅna onye rie ede na-egheghị eghe, ọ gbaa ya na-ebeghị ebe.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Nwata nwoke ahụ, mgbe ọ hụrụ nwa agbọghọ chara acha ọ chọrọ ịlụ, ọ gaghị agwagodi ya ihe ọbụla, kama ọ ga-ebu ụzọ na-enyocha ma na-amụ ya ka akwụkwọ. Ọ bụrụ na ọ chọpụta na ọ dị nnọọ mma idebe n'ụlọ, ọ ga-aga gwatụrụ nne na nna nke ya banyere ya bụ ụtụ chara acha ọ hụrụ n'ụzọ, ma kọwatakwara ha onye ọ bụ.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Oge ahụ, nne na nna ya ga amalite inyocha na ịjụ ase banyere ya bụ nwata nwaanyị na ndị ezinaụlọ ha, ịmara otu ha si eme, ịmara ndị si na ezinaụlọ ahụ pụta  ọ na-ezu ohi, ma ha ọ na-agba ara, ma ha ọ na-akwụ ụdọ ma ọ bụ ma ọ bụ ma o nwere onye si n'ebe ahụ kwụgoro ụdọ n'oge gara aga; ma ha ọ na-amụnwukwa nwa, ọ kachasị nwa nwoke, ma ndi be ha ọ na-akpa nsi ma ọ bụ na-ata amoosu,  ma o nwere ihe ọjọọ ndị ọzọ dị iche iche ejiri mara ha, ọbụnadị ruo n'okwuru anọ gara aga (past four generations).", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Nke kachasị nke bụ na ha ga-enyochaa ma jụọ ase miri emi, iji mara na onye si n'ezinaụlọ ha ọ pụkwara ịlụ onye si n'ezinaụlọ nke nwaanyị, ka o nwere ihe jikọrọ ha ọnụ dịka otu ọbara. Nke a bụ ka e wee gbochie nsogbu ụdị ọbụla ịdapụtara n'ọdịnihu maka na ọbara  esika. Ọ bụkwa ajụghị ajụ e rie na-ebute arịaghị arịa a nwụọ.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Mgbe ha gadụchaara ihe ndị a ma mechaa nnyocha niile ahụ wee hụ na ụzọ gara, ha ga-ejikere buru ihe dịka otu ite nkwụ wee gaa be ndị nke nwaanyị iji mee ka ha mara na o nwere akwụ chara acha ebe ahụ ha chọrọ ịkpara. Nke ahụ ka a kpọrọ ije 'amara m ụzọ ọgọ' ma ọ bụ 'ịkụ aka n'ụzọ' (dịka ndị si akpọ ya).", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Nke ahụ pụtara na ha bịara ịkụ aka n'ụzọ ọgọ iji mara ma a ga-emeghekwara ha; na ụzọ ọ gakwara.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "N'aka nke ha, ndị be nke nwaayị nabatachaa ha na ije ha bịara, ha ga-emekwa otu ụdị nnyocha ahụ ndị be nke nwoke mere ma jụkwa ase niile ahụ ha jụrụ banyere ha n'ihi na a sị na ozu nwaada adaghị n'isi nna ọ daa n'isi ọkpara.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Ọ bụrụ na ha mechaa ihe ndị ahụ wee chọpụta na ọ ga-adaba, ha ga-eme ka nwa ha nwaanyị mara otu ihe siri gbata kwụrụ, iji wee mara ọnụ mmiri okwu ya banyere nke ahụ, maka na ọ bụ ya bụ ọnụ na-elo ụtara ma ụdị okpoko ọ chọrọ.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Na ngwụcha ihe niile, ọ bụrụ na nke nwaayị kweta, ọ ga-aga ilele ala na be nke nwoke iji mara ka ọnọdụ siri gbatakwụrụ n'ezinaụlọ ya. Nke ahụ bụkwa oge ya na nke nwoke ga-eji wee mụọ onwe ha iji mara ma ọ ga-adabakwa, na o rekwara ka a gọrọ. Ya na nke nwoke agaghịkwa abakwuru onwe ha chaa chaa, ma ya fọdụzie ije n'ọnwa.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "N'ikpe azụ, ụbọchị ọ ga-ala, ọ ga-ebu ite mmanya n'isi wee ga kọọrọ ndi be ya ihe ọ hụrụ banyere ya bụ ezinaụlọ, wee gwa ha ma ọ ga-adaba ma ọ bụ na ọ gaghị adaba. Ọ bụrụ na nke nwaanyị ekweta, a ga-ezighachizịrị ndị be nke nwoke ozi ka ha bịa, e wee kanyezie ụbọchị a ga-abịa ime ego (ma ọ bụ ya na ịgba nkwụ). E wee zibezịe ndị ikwu na ibe.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Ọ bụzị mgbe e mekọrọchaara ihe ndị a ka nke nwaanyị ga akwakọrọzị ngwongwo ya lakuru nke nwoke n'ihi na o nyego ndị be ya ihe ha na-eri, nke gosiri na o chizuona ma tozukwa oke ịkpọrọ ya na nwunye. Nke ahụ wee bụrụ otu ndi Igbo si eme ya n'oge ahụ.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Mana ugbu a, ihe adagharịsịgo n'ihi na ụmụ ntorobịa anyị na-atazịkwa na-achaghị acha, ma na-erizịkwa na-ajụghị ase. Ugbu a, ọ kachasị nke nwoke na-achọzịkwa ka o buru ụzọ detụ ihe ire, rie ihe nne ya riwọrọ ya ma ọ bụ bịnyegodi nke nwaanyị ogbe afọ tupuu a mara na a ga-alụ ma ọ bụ na a gaghị alụ.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Ọ bụzịkwa ebe onye siri kote nwaanyị, o koro ya lakpute sị na ọ na-alụ ya alụ, ebe ụfọdụ na-anọ ebe ha hụrụ nwata nwaanyị anya mbụ gbado ya ma kweya nkwa ọlụlụ ozigbo ozịgbo; nke nwaanyị ekwetekwa zigbo ozịgbo ahụ na-egbughị oge, na na-ajughịkwa ase.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Onweghizịkwa ihe dịka ilele ala, ma ọ bụ inyocha mara ka ezinaụlọ ndị ahụ dị maka na ọ na-eghuzị ụmụ okoro na ụmụ agbọghọbịa ugbu a eghu,  ọ kachasị ọ bụrụ ebe ego dị. Ha wee chezọọ uru ara baara ikwe maka na ọ na-adịzị onye ọbụla n'ọkụ n'ọkụ, nke mezịrị na ọtụtụ adanyena n'ọtụtụ ihe ọjọ dị iche iche, na ọtụtụ ezinaụlọ aghasaana, ebe ọtụtụ bụzịkwa a lụọ ta, a laa echi maka na ha bụ ọkụkọ ajụwughị ajụwu tupuu ribe. Ụfọdụ esikwana n'ụzọ dị otu ahụ dinaa ma ọ bụ lụọ otu ọbara ha na-maghị ama; nke bụ nnukwu arụ kwọ nwa n'ala Igbo, ma sokwa n'ihe ji ọtụtụ ezinaụlọ agaghị n'ihu ma ọ bụ amụtaaghị nwa, ma ọ bụ nwa nwoke, ruo n'ụbọchị taa. Ọtụtụ atụfugokwa ndụ ha n'ihi ajọ nwoke ma ọ bụ ajọ nwaanyị ha lụtara maka na ha ajụghị ase.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "E nwekwara ọtụtụ ihe egwu na ajọ ọnọdụ ndị ọzọ dị iche iche na-esikwa n'ihe ndị ahụ apụta.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Ndị be anyị, na nchịkọta, mmechakọrọ ihe ndị a niile bụ ka anyị laghachinụ azụ n'ụzọ na usoro ahụ uche dị n'ime ya, bụ otu e si alụ nwaanyị n'ala Igbo n'oge gboo, ka anyị wee gbanahị ọdachi, nsogbu na ihe egwu ndị ọzọ niile na-si ime  ya apụta, bụ nke jupụtakwara n'ọtụtụ ezinaụlọ taa; ka udo wee dịrị anyị.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Nke a ga-emekwa ka anyị nọọ ogologo ndụ ruo ahọ ole Chineke debeere anyị, maka na mmadụ ịlụta ajọ nwaanyị ma ọ bụ ajọ nwoke na-eweta ọnwụ erughị eru maka na n'ebe ọkụkọ na-eṅakpa nri ka a na-ebute ozu ya. Ajụghị ajụ e rie bụkwa ya na-ebute arịaghị arịa a nwụ. Ọzọ, nwaanyị bụkwa ahịa akpa, onye enyochaghị enyocha wee goro laa, ihe ọ tọghetere, ya na chi ya.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Ya bụ, ka anyị hie asaa n'anya, maka na onye banye, ọ banyesịgo. A sị na  jụlaruo, a kọwaruo.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Ndeewo.", "author": "Chidi Igwe", "title": "Ịlụ Nwaanyị", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Nchịkọ Akụkọ: Oriakụ Obianọ Enyena Ndị Ụwa na-atụ n'ọnụ Karịrị Nrị Anọ Ihe Onyinye", "category": "Obibi Ndụ"},
{"text": "Nwunye aka na-achị steeti Anambra bụ oriakụ Eberechukwu Obianọ enyena mmadụ karịrị narị anọ n'ọnụ ọgụgụ, bụ ndị ụwa na-atụ n'ọnụ, ihe onyinye na enyemaka dị iche iche. Oriakụ Obianọ nyere ihe onyinye ndị a oge ọ gara mgbaru n'okpuru ọchịchị 'Anambra West' dịka otu n'ime ngagharị ya nke ọ malitere iji gazuo okpuru ọchịchị iri na otu e nwere na steeti ahụ.", "author": "Chidi Igwe", "title": "Nchịkọ Akụkọ: Oriakụ Obianọ Enyena Ndị Ụwa na-atụ n'ọnụ Karịrị Nrị Anọ Ihe Onyinye", "category": "Obibi Ndụ"},
{"text": "Nwunye aka na-achị steeti Anambra bụ oriakụ Eberechukwu Obianọ enyena mmadụ karịrị narị anọ n'ọnụ ọgụgụ, bụ ndị ụwa na-atụ n'ọnụ, ihe onyinye na enyemaka dị iche iche.", "author": "Chidi Igwe", "title": "Nchịkọ Akụkọ: Oriakụ Obianọ Enyena Ndị Ụwa na-atụ n'ọnụ Karịrị Nrị Anọ Ihe Onyinye", "category": "Obibi Ndụ"},
{"text": "Oriakụ Obianọ nyere ihe onyinye ndị a oge ọ gara mgbaru n'okpuru ọchịchị 'Anambra West' dịka otu n'ime ngagharị ya nke ọ malitere iji gazuo okpuru ọchịchị iri na otu e nwere na steeti ahụ. O kelere ha maka nkwado ha nyere ọchịchị nọ ugbu a na steeti ahụ ma rịọkwazie ha ka ha ghara ikwe ka onye ọbụla duhie ma ọ bụ rafuo ha, ọ kachasị n'oge nhọpụta a na-akpụdobe nso na steeti ahụ.", "author": "Chidi Igwe", "title": "Nchịkọ Akụkọ: Oriakụ Obianọ Enyena Ndị Ụwa na-atụ n'ọnụ Karịrị Nrị Anọ Ihe Onyinye", "category": "Obibi Ndụ"},
{"text": "Ọ dụzịkwara ndi nne ka ha na-gbasi mbọ ike iji bụrụ ndị na-akwụrụ onwe ha n'ihe ụfọdụ, na-abụghị ndị ba-adabere ma ọ bụ chekwube na di ha n'ihe ọbụla ha chọrọ iji ego ime.", "author": "Chidi Igwe", "title": "Nchịkọ Akụkọ: Oriakụ Obianọ Enyena Ndị Ụwa na-atụ n'ọnụ Karịrị Nrị Anọ Ihe Onyinye", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Ekele bụ ụzọ mmadụ si ekwupụta ma ọ bụ egosipụta ka obi dị ya nyegara mmadụ ibe ya, mmụọ ma ọ bụ Chi kere ya. Ọ bụ ime obi e gosipụtara n'elu ọnụ, ma bụrụkwa echiche e mepụtara n'omume.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Ekele pụtara ọtụtụ ihe n'ebe ọtụtụ ndị nọ n'ihi na ọ bụ ezie na uche bụ uche, mana nghọta dị iche. Ndị ọbụla nwekwara ụzọ dị iche iche ha si ekele ekele maka na nkụ dị na mba na-eghere mba nri. Ọ bụkwa ihe ndị na-aghọta ka ha na-asụ. Ekele ndị ọbụla na-agbakwasịkwa ụkwụ n'asụsụ ha n'ihi na ekele niile nwere ụsa. Onye aghọtaghịkwa ihe e kelere ya apụghị ikwe ekele ahụ, maka na mmadụ abụghị oke ngwere na-ekwe n'isi nye ihe ọbụla ọ nụrụ; ma nke a gwara ya ma nke a gwaghị ya.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Nke a pụtara na ndị Igbo, ndị Awụsa, ndị Yoroba, ndị ọcha na ndị agbụrụ dị iche iche na mba ụwa nwere ekele nke ha, n'asụsụ ha dị iche iche.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "N'ala Igbo, e nwere ụdị ekele dị iche iche, nwee oge e ji ekele ha, ma nwekwa ihe nke ọbụla na-egosipụta. Iji maa atụ, e nwere ekele ọrụ bụ nke a na-ekele ndị na-arụ ọrụ, dịka: daalụ, ndeewo, jisie ike, ma bụrụkwa nke na-egosipụta otuto na agbam ume nye ndị na-arụ ọrụ.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "E nwere ekele onye ihe mere bụ nke e ji akasí mmadụ obi banyere ihe dakwasịrị ya, dịka ndo, dibe, kara obi. E nwekwara ekele oge ụbọchị, bụ ndị a na-ekele n'oge dị iche iche n'ụbọchị, dịka ụtụụ ọma, ehihe ọma, uhuruchi ọma, ka chi fo.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Ndị Igbo nwekwara ekele onye na-eme njem, dịka: ije ọma, ladị mma/ laa mma o, jee lọta, ka ọ dị, ije awele.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "E wezuga ndị a, ndị Igbo nwegasịzịkwara ọtụtụ ekele ndị ọzọ dị iche iche ha na-ekele na mgbe na mgbe, ọ kachasị n'oge gboo. N'oge gboo, n'ala Igbo, ihe ndị kacha apụta ihe n'ekele ndị a niile bụ nghọta, nsọpụrụ, na obi e ji ekele ha.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Na mgbe ochie ahụ, bụ oge elu bụ ala ọsa na oge mmadụ ji uche eme ihe; ụmụaka nwere nsọpụrụ ma nwekwa egwu, ndị okenye na-ejikọlo ma na-akwanyere onwe ha ugwu iji wee dị mma ikele ekele, ndị mmadụ ghọtakwara ihe ekele pụtara. Nke a mezịrị na ekele na-atọ ụtọ n'ọnụ oge ahụ ma na-edozikwa ahụ. Ige ndị a bụcha ihe a na-ahụta n'oge gboo.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Mana oge ugbu a, ihe ndị a aghasasịala. Ụmụaka amaghịzịkwa onye bụ okenye ma ya fọdụzie inwe nsọpụrụ. Ndị okenye n'onwe ha adịghịzịkwa ejikọlo onwe ha, ma ya fọdụzie ime ka okenye. Onye ọbụla na-erezị ugwu ya, na-egoro ihere. Ndị okenye na-alụtazị ekele n'ọgụ, ebe ụmụaka na-akwazị ekele dịka iyi. Ekele wee na-akọzị ọkọ n'ahụ onye na-ekwe ya, ma na-adụzịkwa ogwu n'ọnụ onyd na-ekele ya. Ọ bụzị onye were ọnụ rịọta ekele, o were gịnị kwe ya?", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "N'oge mbụ, nwa agbọghọ hụ okenye (ọkachasị nwoke) ka ọ na-aga n'ụzọ, ọ ga ehu ala kelee ya tupuu ọ gafee. Ọ bụkwa site n'ụzọ dị otu a ka ụfọdụ si ahọta nwa agbọghọ nwere nsọpụrụ ha ma ọ bụ ụmụ ha lụrụ, maka na omume onye na-edu ya.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Mana ugbu a, nwata nwa agbọghọ ahụ okenye n'ụzọ, kama ọ ga-ekele ya ekele ya ekele nkịtị ma ya fọdụzie nke ihukpu ala; o letọba onye ahụ anya na mkpụrụ anya ma ọ bụ sèé ihu ka nwa enwe imo Ọka gafere, dịka a ga-asị na ọ chọrọ ịgba ya enyi, ma ọ bụ na ya na ndị ka ya jide ego emekọọla ihe.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Ihe ndị a wee bụrụ nnọọ nzuzu dị oke ọnụ ahịa n'ebe ọtụtụ ndị mmadụ nọ, ọ kachasị ụmụ agbọghọ na ụmụ okorobịa. Ụfọdụ hụkwuzie mmadụ, ha atụfuo ihu, ma ọbụ malite ịza oku ekwentị ndị mmụọ. Ekele n'ala Igbo n'elu ugbu a bụzịkwa nchi taa arụ, o wee taa, maka onye echetereghị, ọ gaghị ekele.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "N'aka nke ọzọ, ikele ụfọdụ ndị okenye ekele ugbu a bụzị iticha aka n'akpụkpụ ehi na ịgbasa mmiri n'elu okwute n'ihi na obi ọjọọ na ọnụma na-ekojuzịkwa obi ụfọdụ oge niile. E kelee ha ekelee, ha araa ntị mmanụ ka ngwere aghọ, ọ bụrụ na e keleghị ha, ha achọba onye ga-ebo ibu ọnụma. Ụfọdụ anaghịzịkwa ekweputa ekele ekweputa; E kelee ha ụtụtụ, ehihe, abali, naanị ihe a ga na-anụ bụ 'mmn'. Ngọzị anaghịzịkwa eso ekele dịka n'oge gboo maka na onye nkele ejighị obi ya ekele, onye na-ekwe ekwe ejighịkwa obi ya ekwe.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Ihe niile na-adazịkwa nghata nghata; nkọcha wee na-esozị ekele karị ngọzị dịka ọ dị n'oge gboo. Ugbu a bụ oge a ga-ekelechaa onye na-eme njem ''ije ọma'', ọ pụọ n'ụzọ o nwee ihe mberede okporo ụzọ, nwụọrọ onwe ya, ma ọ bụ oge a ga-ekelechaa mmadụ \"ka chi fo\" ma ọ bụ \"rahụọ nke ọma\"; onye ahụ lakpuo ụra, o kwogide ọnwụ, nwụọrọ onwe ya. Nke ahụ wee bụrụ n'ihi na ekele esighịzị n'obi apụta.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Ekele bụ ụtọ nwanne. Eke bụ isi udo. Ekele bụ onye nye ọ nara. Ekele bụ nsọpụrụ. Ekele bụ nghọta. Ekele bụkwazị omenala. Ya mere ndị Igbo, ka anyị werenụ ekele kpọrọ ihe ma chukwaa ya dịka otu n'ime omenala na ejirimara anyị pụrụ iche.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Ọ dịkwa mma ka m mee ka a mara na ekele, oge ụfọdụ abụghị site n'onye tọrọ ma ọ bụ onye bụ okenye; ọ bụ ihe mmadụ na-echere mmadụ ibe ya. Ya bụ na ikele ekele bụ ọrụ dịịrị onye ọbụla n'ala Igbo -- ma okenye ma ụmụaka. A sị na a na-egosi nwata awọ n'ipko okwute, a na-ebibe ya aka. A sịkwa na ọ bụ nne ewu na-ata agba, nwa ya ana-elere ya anya.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Ngwa ngwa anyị malitere ịghọta uru ekele bara na iji ya kpọrọ ihe, ngwa ngwa ka anyị malitere itinye aka n'ịkwalite omenala, ezi njirimara na ọdịnala ndị Igbo.", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Onye a gwara kwe, a hụ ọzọ, agwakwa ya. Omenala Igbo ga-adị!", "author": "Chidi Igwe", "title": "Ekele n'Ala Igbo", "category": "Obibi Ndụ"},
{"text": "Izunna Okafor, Awka, Nigeria", "author": "Chidi Igwe", "title": "Omenala: Ndị Enugwu-Ukwu Emeela Emume Isu Evo", "category": "Obibi Ndụ"},
{"text": "Ịma mma nke ọnatarachi ndị Igbo na ọdịbendi bụ nnọọ nke pụtara ìhè nso-nso a, dịka ndị obodo Enugwu-Ukwu dị n'okpuru ọchịchị Njikọka nke steeti Anambra merùbèrè emume Isu Evo, bụ otu n'ime omenala pụrụ iche e ji mara obodo ahụ.", "author": "Chidi Igwe", "title": "Omenala: Ndị Enugwu-Ukwu Emeela Emume Isu Evo", "category": "Obibi Ndụ"},
{"text": "N'okwu ya oge ọ na-agọ ọjị na mmemme ahụ, eze ọdịnala Enugwu-Ukwu, bụ Igwe Ralph Ekpeh kpọkùrù ndị Igbo n'ụwa gbaa gburugburu ka onye ọbụla tinye aka ma tụnyekwa ụtụ nke ya n'ichekwa omenala na ọnatarachi dị iche iche e ji mara ndị Igbo, baụ nke ọtụtụ n'ime ha na-anwụzị anwụ ugbu a. O kwuru na ndị ọbụla nwere omenala e jiri mara ha, bụkwa nke ha kwesiri ka na-emesi ya ike ma na-akwalitekwa ya n'ogoogo mba ụwa; ọbụnadị dịka ọ kọwara na mmemme Isu Evo nke ogbè Avomimi bụ mmemme e ji egosi na ọ fụdụzịrị naanị ụbọchị iri na abụọ ka e mee Olili Ọnwa Asatọ ndị Enugwu-ukwu.", "author": "Chidi Igwe", "title": "Omenala: Ndị Enugwu-Ukwu Emeela Emume Isu Evo", "category": "Obibi Ndụ"},
{"text": "Anyị ga-echeta na ọ bụ n'ime izuụka ole na ole gara aga ka ndị obodo a mere mmemme Ịkpọ Ji Enugwu-Ukwu bụkwa otu oke mmemme ọzọ e jiri mara obodo ahụ.", "author": "Chidi Igwe", "title": "Omenala: Ndị Enugwu-Ukwu Emeela Emume Isu Evo", "category": "Obibi Ndụ"},
{"text": "Na ntụnye nke ya, onyeisi ọchịchị obodo ahụ, bụ Maazị Bonị Ọzọnkwụakụ gụpụtasịrị ọtụtụ uru dị iche iche dị n'ichekwa njirimara na omenala ndị, na ime ya ka ọ bụrụ nwata tote o tokwuru, ma kelekwazie ndị ogbe Avomimi maka ịtụchapụsị ụfọdụ ihe dị iche iche megidere okwukwe ndị otu Christ na mmemme ahụ, nke mezịrị ka ọtụtụ ndị mmadụ, ma ndị ụka na-esonyesizị ike na ya ugbu a.", "author": "Chidi Igwe", "title": "Omenala: Ndị Enugwu-Ukwu Emeela Emume Isu Evo", "category": "Obibi Ndụ"},
{"text": "N'okwu ha n'otu n'otu, ode akwụkwọ n'obi eze obodo ahụ, bụ Maazị Frank Nwokike, na onyeisi òtu jikọtara ndị nze na ọzọ Avọmimi, bụ Maazị Ignatius Okoye, kọwara ihe ya bụ mmemme pụtara, rụtụkwa aka n'otu e si eme ya, ma kpọkuzie ụmụ na-eto eto ka ha na-agbadosi anya ike iji hụ na njirimara na omenala obodo ha anyụghị ka ọkụ n'aka ha n'oge nke ha.", "author": "Chidi Igwe", "title": "Omenala: Ndị Enugwu-Ukwu Emeela Emume Isu Evo", "category": "Obibi Ndụ"},
{"text": "Emume Isu Evo bụ emume na-edubanye ndị obodo Enugwu-ukwu na mmemme Olili Ọnwa Asatọ, ma bụrụkwa mmemme pụrụ iche ndị Avomimi ji ekele Chineke maka ahọ ọrụ gara aga ma kpekwara ya maka nke ahọ na-abịa abịa, tinyere ọganihu obodo ahụ na ụmụ afọ ya n'izugbe.", "author": "Chidi Igwe", "title": "Omenala: Ndị Enugwu-Ukwu Emeela Emume Isu Evo", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Egwu", "category": "Obibi Ndụ"},
{"text": "Egwu bu onye amaghị agba, o kwebe n'isi. Ọ bụ ọtọpuru keleke isi. Egwu bụ ụda ọma a nụrụ na ntị ma bụrụkwa okwu ọnụ a gụrụ agụ, gbaa ya agbaa. Egwu bụ nri mkpụrụobi, ma bụrụkwa ọgwụ apa ime mmụọ. Ọ bụ ọgọdọ mkpuchi iwe, maka na egwu bata ọgbọ, ọnụma alakpuo ụra.", "author": "Chidi Igwe", "title": "Egwu", "category": "Obibi Ndụ"},
{"text": "A na-ekwe egwu ekwe, a na-ege egwu ege, a na-akụ egwu akụ, a na-agbakwazị egwu agba. A sị na e kwee egwu emeghị ọkpa n'ala, ị mara na isi apụtaraghị keleke, maka na e kwee 'yaa', a nụghị 'yoo, ị mara na onodo adịghị n'otu. Ya bụ na egwu ọma na-adọta ụkwụ.", "author": "Chidi Igwe", "title": "Egwu", "category": "Obibi Ndụ"},
{"text": "Ndị obodo dị iche iche nwere egwu ha na-agba, bụkwa nke e jiri mara ha; dịka a sị na ọkwa mba na-achị n'olu n'olu, na ọ bụkwa ihe ndị nwere ka ha ji eme ngala. Ndị Igbo, ndị Yoruba, ndị Awụsa, tinyere ndị ọcha na ndị agbụrụ/mba ọzọ dị iche iche, nwechara egwu e jiri mara ha, bụ nke ọ ga-abụ onye nụ ozigbo, ọ mara ndị nwe ya. N'ihi na a sị na a kọrọ pụọ ama, a kọlaruo ụlọ; ka e wedata ya n'ebe ndị Igbo nọ maka na a dịghị ahapụ egwu n'ụlọ gbaa n'ama. Ndị Igbo nwere ụdị egwu dị iche iche e jiri mara ha.", "author": "Chidi Igwe", "title": "Egwu", "category": "Obibi Ndụ"},
{"text": "E nwere egwu nkpọkịtị, uhie, egwu ọgbamgbada, egwu ijele, egwu ekpo, egwu adaka, egwu mmọnwụ, ịgbaeze, egwu egedege, tinyere ọtụtụ egwu ndị ọzọ e jiri mara ndị Igbo. A bịakwa n'iti egwu, ndị Igbo nwekwara ọtụtụ egwu dị iche iche ha na-eti, nke gụnyere: egwu ogene, egwu ekpiri, egwu ịgbà, tinyere ọtụtụ ndịṅ ọzọ. Egwu ndị a niile bụgbado egwu e jiri mara ndị Igbo ma bụrụkwa egwu ọdịnala ha.", "author": "Chidi Igwe", "title": "Egwu", "category": "Obibi Ndụ"},
{"text": "Egwu ọdịnala ndị a kacha apụta ihe n'oge gboo n'ihi na ọ bụghị naanị na ọ na-egosiputa ịma mma nke ọnatarachi ndị Igbo, kama oge ahụ bụ oge ndị na-eti egwu ghọtara ihe ha na-eti.", "author": "Chidi Igwe", "title": "Egwu", "category": "Obibi Ndụ"},
{"text": "N'oge gboo ahụ, egwu ọbụla onye igbo kụrụ na-ejuputaa n'amamihe, nwee nghọta dị n'ime ya, na-akọwa ihe ma na-akụzikwa ihe. Ọ bụ oge a na-echemi echiche ime were akụ egwu, n'ihi na ndị Igbo na-ti egwu oge ahụ anaghiṅ eti ya ka e were sịchaa na ha tiri egwu, ma ọ bụ ka aha ha were wuo ewuo na mba ụwa, ma ọ bụkwanụ ka wee bute ego niile dị n'ụwa, bịa dọba be ha.", "author": "Chidi Igwe", "title": "Egwu", "category": "Obibi Ndụ"},
{"text": "Ọ bụ ezie na ihe ndị a abụghị ihe mbụ na mbụ ndị a na-ebu n'obi were eti egwu; mana oge na-adịghị anya, ihe ndị ahụ niile na-eji aka ha abịa, maka na a sị na ahịa ọma na-ere onwe ya, ma sịkwa na oke ehi anaghị ezo n'irùrò, maka na ugo gbuzuo, ọ chakee.", "author": "Chidi Igwe", "title": "Egwu", "category": "Obibi Ndụ"},
{"text": "N'oge ahụ, bụ oge elu bụ ala ọsa; ụmụafọ Igbo a ma ama n'iti egwu amamihe juputara na ya, ma bụrụkwa ndị aha ha na-ewu ewu n'ogoogo mba ụwa gụnyere: maazị Oliva De Coqué, Maazị Osita Ọsadebe, Emeka Moroko Mmadụka, Pati Ọbasị, Mike Ejeagha, Nico Mbaga, Teriza Ọnụọra, Orienta Brọdas, Braịtị Chimezie tinyere ọtụtụ ndịṅ ọzọ, ma ndị na-eti egwu ụka ma ndị egxu ọdịnala.", "author": "Chidi Igwe", "title": "Egwu", "category": "Obibi Ndụ"},
{"text": "Ndịa na-eji ngwa egwu e jiri mara ndị Igbo wee na-eti egwu, dịka ọja, ekwe, udu, mkpọmkpọ, ịchaka, ogene, ụbọ na ọtụtụ ngwa egwu ndị ọzọ, ma sikwa n'egwu ha na-akụzi ihe, na-agbazi ihe, ma na-akọwakwa ihe n'elu n'ụwa.", "author": "Chidi Igwe", "title": "Egwu", "category": "Obibi Ndụ"},
{"text": "Oge ahụ bụ oge egwu nwere, ùgwù, nwee isi na ọdụ, ma bụrụkwa oge a na-akwado akwado tupu agbapụta n'ihu ọgụ maka na onye emeghị nkwado sụnye isi n'utokokpiri, o seghị ese, o die edie. Oge ahụ bụ oge egwu bụ ọgwụ obi mgbu, ọgwụ iwe na ọgwụ ike ọgwụgwụ, maka na onye ọrịa nụ egwu metụrụ ya, o tee n'ike, ma chezọọ na arịrịa ji ya aka. E sikwa n'ụdị egwu dị otu a wee na-belata ihe ọjọọ na-emegasị n'ụwa n'oge ahụ, na-akasi obi ma na-akwalitekwa udo na mmekọrịta mmadụ na ibe ya. A sị na egwu ọma bu akpa uche apụta ọgbọ; onye tụnye ntị ya, o kere nke ya.", "author": "Chidi Igwe", "title": "Egwu", "category": "Obibi Ndụ"},
{"text": "Ihe dịzị ajọ mwute ugbu a bụzị na a hụpụziela igwu mbazụ n'ala, gwubezie n'isi ji, e wee na-asụtọsịzị ji asụtọsị, maka na a hapụ ịsụ n'ikwe sụọ n'ala; ma nri ma ofe ebebe aja aja.", "author": "Chidi Igwe", "title": "Egwu", "category": "Obibi Ndụ"},
{"text": "Mkpokọta ya bụ na ndị ugbu a ahapụziela ige a na-akụ n'egwu, kụghara ihe ọzọ. Egwu wee na-adazị aja aja. Egwu a na-akụzị ugbu a abụghịzị ka ndị gboo si akụ ya. Ọ bụ ezie na ihe na-eme mgbanwe, mana ajọ mgbanwe bu ọghọm.", "author": "Chidi Igwe", "title": "Egwu", "category": "Obibi Ndụ"},
{"text": "Ndị na-etizị egwu ugbu a na-etizị ọchaa achaa gbute, ọ chaghị acha gbute. Ihe niile wee na-adazị nghatangha; maka na e sighị n'ọdụ agbọ akwụ.", "author": "Chidi Igwe", "title": "Egwu", "category": "Obibi Ndụ"},
{"text": "Onye ọbụla na-etizị egwu ugbu a, ma ndị nwere ya dịka ọnatarachi, ma ndị gwọtara nke ha n'ọgwụ, na ndị na-eti maka na ibe ha tiri, ma ọ bụ ka wee zaa oti egwu, ma ọ bụkwanụ bukọtachaa ego niile dị n'ụwa. A sị na ofeke kpuru okwu ọzọ, echichi aghọọ ihe ịchọ mma, maka na ihe a kpọghị onye abụghị akara ya.", "author": "Chidi Igwe", "title": "Egwu", "category": "Obibi Ndụ"},
{"text": "Egwu a na-etizị n'oge ugbu a na-eluzị ilu na ntị, na-edufu edufu, ma na-emebikwa emebi, karịa idozi edozi. Oge agaala mgbe ndị egwu bụ ndị nkụzi na ndị ozi. Ihe a na-amazị aka ya ugbu bụ ka a mara onye egwu nke ya ga-aka wee mebi ụmụ mmadụ, juputa n'ihe arụrụ ala, ma ọ bụ wusaa n'ogoogo mba ụwa.", "author": "Chidi Igwe", "title": "Egwu", "category": "Obibi Ndụ"},
{"text": "Ugbu a bụzịkwa oge mmadụ na-ahapụ itiri Chi ya egwu, ma kọchaba mmadụ ibe ya, kụba asịrị a kwụrụ ụgwọ ya, ma ọ bụ chọba ihe ọ ga-ekote. Ihe ụfọdụ dịzịkwa mma ya bụ ịkọpịrị ma ọ bụ kụgharịa egwu onye ọzọ kụrụ n'ụzọ ọzọ, ma bagharịa ya aha, ka o wee zaa nke ha, ma ọ bụ ka ha wee rie otuto, ma ọ bụ zaa ọkụ egwu.", "author": "Chidi Igwe", "title": "Egwu", "category": "Obibi Ndụ"},
{"text": "Ọka n'ọnụ ọgụ n'ime ndị na-eti egwu ugbu a bụzịkwa ajambele na akụkọ abaghị n'ihe ka ha ga-akọgide, egwu agwụ. O nweghị otu ihe ọbụla mmadụ ga-amụta n'ọnụ ha, rukwaa oge egwu gwụrụ.", "author": "Chidi Igwe", "title": "Egwu", "category": "Obibi Ndụ"},
{"text": "Amamihe na nghọta kọzịkwara ụkọ n'egwu. A sị na ndị ara juputa n'ahịa Ọnịsha, ótú Ọnịsha aghọrọ ọmà ara, karịzie ịbụ ọmà ahịa, maka na a kpodo ọgụ isi n'ala wee gbuo, aja eju onye ọbụla anya.", "author": "Chidi Igwe", "title": "Egwu", "category": "Obibi Ndụ"},
{"text": "Ya mere, ndị be anyị, ka anyị laghachinụ azụ n'ebe anyị si, ma ghọta uru egwu bara na ndụ mmadụ. Dịka m kwuru n'ọkwa mba na-áchị n'olu n'olu; ka anyị ghara iji maka na ndị ọzọ na-eme otu ahụ, wee so ha mebe, maka na ọ bụ ezie na anụ yiri onwe ha, mana nke ọbụla nwere ihe ọ na-asọ. Eleghị anya, ọ naghị agbata ndị mba ọzo n'uche na e si n'egwu akwalite omenala, si na ya na-akụzi ihe bura uru, si na ya na-adụ ọdụ, ma sikwazie na ya na-ezi ozi. Mana ihe ndị a bụ nnọp ihe mbụ ezi nwaafọ igbo ọbụla na-akụ egwu na-ebu n'uche tupuu o tinye aka na ya, maka na ọkụkọ sị na ya na-ajụwu ajụwu tupu ribe.", "author": "Chidi Igwe", "title": "Egwu", "category": "Obibi Ndụ"},
{"text": "Ka anyị mara na nke anyị bụ nke anyị, na ọ bụkwa site n'egwu naṅihe ndị ọzọ anyị na-eme ka anyị si egosi ụwa ihe anyị bụ, na ihe e jiri mara anyị. Nke ahụ pụtara na anyị iti egwu abaghị n'ihe bụ ite onwe anyị ure na ịkọrọ ụwa otu anyị siri dịka njọ, n'ihi a na-esi n'isi ahụrụ wee mara ụtọ nsị.", "author": "Chidi Igwe", "title": "Egwu", "category": "Obibi Ndụ"},
{"text": "Ibe Kelechukwu, Ogun", "author": "Chidi Igwe", "title": "Ụmụ Nwaanyị Ọrụ Ugbo Anambra Arịọla Ngwaọrụ Ga-enyere Ha Aka", "category": "Obibi Ndụ"},
{"text": "Opekampe ụmụ nwaanyị ọrụ ugbo dị narị isii, nọrọ ụbọchị Tọzdee kpọọ ganigani na steeti Anambra dịka ha na-arịọ ka enye ha ngwaọrụ ga-enyere ha aka. Ụmụ nwaanyị ahụ kwuru na anaghị etinye ha dịka a na-arụpụta ngwaọrụ ọrụ ugbo.", "author": "Chidi Igwe", "title": "Ụmụ Nwaanyị Ọrụ Ugbo Anambra Arịọla Ngwaọrụ Ga-enyere Ha Aka", "category": "Obibi Ndụ"},
{"text": "Dịka ha gbakọtara site na okpuru ọchịchị ime obodo iri abụọ na otu dị na steeti ahụ, ụmụ nwaanyị ahụ kwuru na ha na-anọchite ụmụ nwaanyị ndị ọzọ ruru puku iri, narị abụọ na iri ise na atọ na-akọ ihe n'ike obodo na steeti ahụ. Onye nchịkọta otu ahụ na Naijiria, Omaboyowa Roberts, kwuru na ịkpọ ganigani ahụ bụ ka ha were kpọta uche gọọmenti n'ebe mkpa ha dị bụ ndị ka n'ọnụ ọgụgụ ndị na-akọ ihe na steeti ahụ.", "author": "Chidi Igwe", "title": "Ụmụ Nwaanyị Ọrụ Ugbo Anambra Arịọla Ngwaọrụ Ga-enyere Ha Aka", "category": "Obibi Ndụ"},
{"text": "O kwuru, \"Anyị chọrọ ime ka gọọmenti mara na ihe karịrị pacenti iri asaa ndị ọrụ ugbo bụ ụmụ nwaanyị bụ ndị nọ n'isi ịkọpụta nri. Ọ dị mkpa ka ebilite ego amụma ọrụ nke a na-etinye n'ọrụ ugbo ka steeti ahụ were gboo mkpa ụmụ nwaanyị ahụ. Kamgbe afọ gara aga, anyị bidoro ijide gọọmenti maka ị kwado ụmụ nwaanyị ndị a na-akọpụta nri.\"", "author": "Chidi Igwe", "title": "Ụmụ Nwaanyị Ọrụ Ugbo Anambra Arịọla Ngwaọrụ Ga-enyere Ha Aka", "category": "Obibi Ndụ"},
{"text": "O kwuru, \"Anyị na-arịọkwa ka ngwaọrụ ndị ụmụ nwaanyị ga-ejinwu were kọọ ọrụ bụrụ nke arụpụtara, dịka ìgwè na-akọrị ala na nke na-akụ ihe ka o were nyere anyị aka n'ịkọpụta ma wulite ezinaụlọ anyị na obodo.\" O kwuru na ozi a bụ nke aga ezi na ala Naịjiria gbaa gburugburu ga-adị na steeti ise nke gụnyere Nasarawa, Niger, Jigawa, Anambra na Oyo, bụ nke a ga-achịkọta na Abuja ebe ha ga-enye gọọmenti nchịkọta ihe niile.", "author": "Chidi Igwe", "title": "Ụmụ Nwaanyị Ọrụ Ugbo Anambra Arịọla Ngwaọrụ Ga-enyere Ha Aka", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "A Gbapeela Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Oke ọñụ dara na nso-nso a n'Ogidi dị n'okpuru ọchịchị Idemili North nke steeti Anambra, dịka gọọmenti steeti ahụ gbàpèrè agadaga ụlọ ahịa ọhụrụ bụ ebe a na-ere akụrụngwa e ji ewu ụlọ. Ya bụ ahịa, bụ nke a kpọrọ \"Building Materials International Market, Ogidi\" bụ nke nwere ọnụ ụlọ ahịa karịrị otu puku n'ọnụ ọgụgụ, ma bụrụkwa nke a rụrụ site na njikọ aka ndị na-azụ ahịa ebe ahụ, iji mee ka ọnọdụ kawanyere ha mma, ha na ndị na-abịa azụ ha ahịa.", "author": "Chidi Igwe", "title": "A Gbapeela Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "N'okwu ya oge ọ na-agbape ya bụ ahịa, aka na-achị steeti Anambra, bụ Gọvanọ Willie Obianọ, nke onye nọchitere anya bụ osote ya, bụ Dọkịta Nkem Okeke kelere ndị ahụ wubére ya bụ agadaga ụlọ ahịa maka ezi agbambọ ha, bụ nke o kwuru na o nwere ezi ọdịnihu nye nkwàlite akụnụba steeti ahụ, ọbụnadị dịka ọ kpọkùrù ha ka ha gbakwa mbọ na-atụ ụtụ isi ha mgbe na otu o kwèsìrì, iji nyere gọọmenti aka n'ịrụ ọrụ ya otu o siri kwesi, ọ kachasị nyegara ha bụ ndị na-azụ ahịa na ụmụafọ steeti ahụ n'izugbe.", "author": "Chidi Igwe", "title": "A Gbapeela Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Ya bụ aka na-achị achị jikwàrà ohèrè ahụ wee kpọkuo Ndị Anambra nọ n'ebe dị iche iche ka ha wèlataruo akụnụba ha ụlọ ma tụnye ụtụ nke ha n'ịkwàlite mmepe steeti ahụ, site n'iwunye ụlọ mmepụta ngwọahịa nà ụlọ ọrụ ndị ọzọ na steeti ahụ, bụkwa nke o kwuru na ọ ga-enyekwa aka kewàpụtara ndị ntorobịa ohèrè ọrụ, ma kwàlitekwa ọnọdụ akụnụba na ego a na-enweta n'ime steeti Anambra.", "author": "Chidi Igwe", "title": "A Gbapeela Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Na ntụnye nke ya, Kọmishọna na-ahụ maka azụmahịa na ịtụ mgbere ahịa na steeti Anambra, bụ Maazị Uchenna Okafọr kèlèrè ọchịchị nọ ugbu a na steeti ahụ maka ezi ọrụ ya n'ịkwàlite ọnọdụ dị larị maka azụmahịa, ọ kachasị n'ịkwàlìtè ọnọdụ nchekwa steeti ahụ, bụzị nke o kwuru na o meela ka Anambra bụrụ ebe mbụ ndị oji ego achụ ego na-elegara anya n'ihe gbasaara iwunye akụnụba.", "author": "Chidi Igwe", "title": "A Gbapeela Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Ọ gakwazịrị n'ihu bunye ndị ahịa ahụ ụkpa ekele maka ya bụ ezi ọrụ ha rụpụtara nakwa njikọ aka ha, ma dụọ ha ka gbaa mbọ hụ na ya bụ ezi mmekọrịta, udo na ịdịnotu dị n'etiti ha ga-adị ọkpụtọrọkpụ.", "author": "Chidi Igwe", "title": "A Gbapeela Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Na mbụ n'ozi ọ gụpụtàra, onyeisi òtù ahụ jikọtara ndị ahụ na-azụ ahịa n'ebe ahụ, bụ Maazị Jude Nwankwọ tòrò Gọvanọ Obianọ maka itinye uchu n'ihe metụtara azụmahịa na ndị na-azụ ahịa na steeti ahụ, ma nyekwazie ya owuwe anya na ha ga-aga n'ihu ịtụ ụtụ isi ha oge na otu o kwèsiri. Ọ rịọkwazịrị gọọmenti steeti ahụ doo ka ọ rụọrọ ha ụzọ ahụ siri ụlọikpe ukwu dị n'Ogidi wee gaa n'ahịa ahụ, iji mee ka ọnọdụ dịrị ha na ndị na-azụ ha ahịa n'ebe ahụ mfe ibupu maọbụ ibubàtà ahịa.", "author": "Chidi Igwe", "title": "A Gbapeela Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Ndị dị iche iche sonyere na mmemme ahụ gụnyèrè eze ọdịnala Ogidi, bụ Igwe Alex Ụzọr Ọnyịdo; ògbò ya nke Ụmụawụlụ, bụ Igwe Joel Egwuọnwụ, tinyere ndị nọ dịka nna ndụmọdụ nke ya bụ otu jikọtara ndị ahịa, nke gụnyere Maazị Silas Ejeabọcha na Maazị Ben Okafọr, tinyere ọtụtụ ndị ọzọ.", "author": "Chidi Igwe", "title": "A Gbapeela Ahịa Akụrụngwa E Ji Arụ Ụlọ n'Ogidi", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Òtù Ọrụ Obi Ebere 'Amaka Care Foundation' Akwàdola Ndị Ikedịnobi", "category": "Obibi Ndụ"},
{"text": "Igbo sị na onye na-emepùrú nwaogbenye na-emepùru chi ya. N'ịgbasò nke a, ótù òtù ọrụ obi ebere, a maara dịka 'Apostle Amaka Care Foundation' nọrọ n'isi ngwụcha izuụka gara aga wee nye ihe nkwàdo na onyinye dị iche iche nyégara imirikiti ndị ụwa na-atụ n'ọnụ nakwa ndị ike dị n'obi, bụ ndị a maara dịka ọlụsị.", "author": "Chidi Igwe", "title": "Òtù Ọrụ Obi Ebere 'Amaka Care Foundation' Akwàdola Ndị Ikedịnobi", "category": "Obibi Ndụ"},
{"text": "Oke mmemme oriri na ọñụñụ nke a nọrọ na ya wee kesaa ya bụ ihe nrita bụ nke weere ọnọdụ n'Awka bụ isi obodo steeti Anambra ma bụrụkwa nke ọtụtụ ndị ọlụsị sitere ebe dị iche iche na steeti ahụ nà mpụga ya sònyèrè na ya.", "author": "Chidi Igwe", "title": "Òtù Ọrụ Obi Ebere 'Amaka Care Foundation' Akwàdola Ndị Ikedịnobi", "category": "Obibi Ndụ"},
{"text": "N'okwu ya na mmemme ahụ, onye haziri ya bụ ọgbakọ ma bụrụkwa onyeisi òtù ọrụ obi ebere ahụ, bụ Nwaada Amaka Akigwe kwuru na atụmatụ ahụ hìbèrè isi n'ibèlàta ahụhụ ụfọdụ ndị mmadụ na-ata, ma mee ka a mara na inyere ndị ụwa na-atụ n'ọnụ aka bụ ndụmọdụ na ntuziaka sitere n'akwụkwọ nsọ.", "author": "Chidi Igwe", "title": "Òtù Ọrụ Obi Ebere 'Amaka Care Foundation' Akwàdola Ndị Ikedịnobi", "category": "Obibi Ndụ"},
{"text": "Ka ọ na-akpọpụtasị ebe dị iche iche ọ chịkọbàgòro ụdị ihe mmemme ahụ na mgbe gara aga; o kwuru na ihe na-akpali mmụọ ya ime nke ahụ bụ okwu Onyenweanyị kwùrù n'akwụkwọ Matiu isi nk iri abụọ na ise, malite n'amàokwu nke iri atọ na ise wee ruo nke anọ na ise. Ọ sị na ya nwèrè ebumnobi na ọhụhụ ụzọ iguzobe ụlọ maka ụmụaka enweghị nne enweghị nna, ya na ebe a ga na-elekọta ndị agadi, ma kpee ka Chineke nyere ya aka ime ka ya bụ nrọ pụta ìhè, ọbụnadị dịka ọ rịọkwazịrị nkwàdo gọọmenti na ndị ọzọ ọrụ obi ebere na-amasị, iji mee ka ya bụ ezi nrọ pụta ìhè.", "author": "Chidi Igwe", "title": "Òtù Ọrụ Obi Ebere 'Amaka Care Foundation' Akwàdola Ndị Ikedịnobi", "category": "Obibi Ndụ"},
{"text": "N'okwu ha gwàrà Ka Ọ Dị Taa n'otu n'otu, ụfọdụ ndị sonyere na mmemme ahụ, nke gụnyere Oriakụ Gold Emejulu, na Ogoo Amobi (bụ ndị òtù Nzukọ Ụmụada Idemili North na South); Oriakụ Amaka Tamụnọ; Oriakụ Añụlịka Akigwe, na Maazị Osita Chukwu kọwara ya bụ mmemme dịka nke magburu onwe ya, n'ihi na, dịka ha siri kwuo, ya bụ nwa amadi anaghị eme ihe ahụ n'ịtụ anya na ndị ahụ ga-akwụghàchi ya ụgwọ maka ọrụ ọma ya, kama na ọ na-eme ya n'ụdị ịgbaso ụkpụrụ akwụkwọ nsọ na ntụziaka Chineke.", "author": "Chidi Igwe", "title": "Òtù Ọrụ Obi Ebere 'Amaka Care Foundation' Akwàdola Ndị Ikedịnobi", "category": "Obibi Ndụ"},
{"text": "Ha jàkwàzịrị ya ike, rịọ ya ka ọ ghara ịda mbà n'ọrụ ọma ahụ ọ na-abàgide, ma nyekwazie ya owuwe anya na ụgwọ ọrụ ya dị n'aka Chukwu, bụ onye ji aka ya ele ọrụ, ma n'ụwa, ma n'eluigwe.", "author": "Chidi Igwe", "title": "Òtù Ọrụ Obi Ebere 'Amaka Care Foundation' Akwàdola Ndị Ikedịnobi", "category": "Obibi Ndụ"},
{"text": "Na nzaghchi ha, n'aha ndị ritara úrù n'ọrụ obi ebere ahụ, nnukwu nne nke ụlọakwụkwọ ndị ikedịnobi, bụ \"Special Education Center for the Blind, Deaf and Dumb, Oji River\" dị na steeti Enugu, bụ Oriakụ Christiana Ilechukwu, nà otu nwata akwụkwọ na-agụ ebe ahụ, bụ Maazị Moses (bụ ndị nwegbàdòrò nsogbu anya) kọrọ akụkọ bànyere ụzọ dị iche iche Nwaada Amaka sìgòrò meere ha na ụlọakwụkwọ ha ọgọ n'oge gara aga, ma kpekwazie ka Chineke nna gọzie ma kwụghàchi ya mmaji kwuru mmaji.", "author": "Chidi Igwe", "title": "Òtù Ọrụ Obi Ebere 'Amaka Care Foundation' Akwàdola Ndị Ikedịnobi", "category": "Obibi Ndụ"},
{"text": "Ihe ndị pụtakarịchara ìhè na mmemme ahụ gụnyèrè: ịwa achịcha bekee e mèrè maka mmemme ahụ, ịgba egwu, igosipụta ihe dị iche iche ndị ikedịnobi ahụ rụpụtàgàsịrị, tinyere inye ha ihe oriri, ihe nkwàdo dị iche iche, na ego, tinyere ihe ndị ọzọ.", "author": "Chidi Igwe", "title": "Òtù Ọrụ Obi Ebere 'Amaka Care Foundation' Akwàdola Ndị Ikedịnobi", "category": "Obibi Ndụ"},
{"text": "Ibe Kelechukwu, Ibadan", "author": "Chidi Igwe", "title": "Otu Nwoke Na Nwa ya Nwaanyị Akpụọla Arụ", "category": "Obibi Ndụ"},
{"text": "Ihe ọjọọ gbaa afọ, ọ bụrụ omenala ka Igbo kwuru mana ndị Nnewi ekweghị ka nkea bụrụ n'obodo ha. Ya mere ndị Okofia Otolo Nnewi jiri chụpụ otu nwoke, gbara afọ iri asaa, na nwa ya nwaanyị bụ ndị Okija, n'okpuru ọchịchị ime obodo Ihiala na Anambra Steeti, maka ịkpụ arụ.", "author": "Chidi Igwe", "title": "Otu Nwoke Na Nwa ya Nwaanyị Akpụọla Arụ", "category": "Obibi Ndụ"},
{"text": "Nwoke a, ka a na-ekwu tụwara nwa ya nwaanyị ime. Ozi sitere n'obodo ahụ sịrị na ndị obodo ahụ chụpụrụ nwoke ahụ oge ha chọpụtara arụ ọ kpara, nke mere nwa ya nwaanyị jiri mụta otu nwa nwoke.", "author": "Chidi Igwe", "title": "Otu Nwoke Na Nwa ya Nwaanyị Akpụọla Arụ", "category": "Obibi Ndụ"},
{"text": "Dịka ya bụ akụkọ siri gaa, \"Nwoke ahụ bi na Okofia Otolo Nnewi, mana ọ bụ Okija. Ọ tụwara nwa ya nwaanyị ime nke abụọ. Nwoke ahụ, bụ onye nwunye ya nwụrụ ọtụtụ oge gara, jiri ya bụ ohere were na-edina nwa ya nwaanyị.\"", "author": "Chidi Igwe", "title": "Otu Nwoke Na Nwa ya Nwaanyị Akpụọla Arụ", "category": "Obibi Ndụ"},
{"text": "Ozi anyị nwetara gara n'ihu kọwaa na ọ tụwara nwa ya nwaanyị ime afọ abụọ gara aga nke mụpụtara nwa nwoke. Mana nke ikpeazụ a bụ ihe chịpụtara ha abụọ ọkpa n'iro.", "author": "Chidi Igwe", "title": "Otu Nwoke Na Nwa ya Nwaanyị Akpụọla Arụ", "category": "Obibi Ndụ"},
{"text": "Oge akụkọ na-aga ka ndị obodo Nnewi jiri nwayọọ were tinye anya na mmiri mewe nnyocha tupu ya bụ mmiri na-agafe obu ọkpa. Mgbe ha mechara nnyocha ha, o doro ha anya na agadi nwoke a na-edina nwa ya nwaanyị tupu nwunye ya anwụọ, nke mere e jiri chụpụ ya na nwa ya nwaanyị n'obodo ahụ.", "author": "Chidi Igwe", "title": "Otu Nwoke Na Nwa ya Nwaanyị Akpụọla Arụ", "category": "Obibi Ndụ"},
{"text": "\"Ekere agadi nwoke ahụ ọmụ nkwụ n'olu ma kekwa nwa ya nwaanyị n'ụkwụ dịka njirimara ihe ihere na ha abụọ kpara arụ. Ndị obodo ahụ buteziri otu ụgbọala nke bupụrụ nwoke ahụ, nwa ya nwaanyị na ibu ha n'ọnụ ụtụtụ gawa obodo amaghị ma were azịza zachapụ arụ ha.\"", "author": "Chidi Igwe", "title": "Otu Nwoke Na Nwa ya Nwaanyị Akpụọla Arụ", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Bishọọpụ Ikeakọr Atọọla Okwute Ntọala Ụlọ Ụka St. Philips n'Ebenatọr", "category": "Obibi Ndụ"},
{"text": "Igbo sị na ọ na-abụ onye a gwàrà kwe, a hụ ọzọ, a gwakwa ya; mana onye a gwara agwa, ma ọ nụghị anụ, o mee emee, ọ hụ ahụ. Ka ọ dị taa, a kpọkuola ndị otu Christ ka ha na-agbasi mbọ ike ịkwàlite ọrụ Chineke nakwa mgbasa oziọma, n'ihi ọtụtụ úrù dị iche iche dị na nke ahụ.", "author": "Chidi Igwe", "title": "Bishọọpụ Ikeakọr Atọọla Okwute Ntọala Ụlọ Ụka St. Philips n'Ebenatọr", "category": "Obibi Ndụ"},
{"text": "Ọ bụ Bishọọpụ ụka Angịlịkan na Dayọsiisi Amichi, bụ Rt. Rev. Ephraim Okechukwu Ikeakọ kpọrọ òkù a n'okwuchukwu ya na mmemme nakwà òfùfè nrò ịtọ okwute ntọala ụlọ ụka 'St. Philips Anglican Church Ebenatọr, dị n'okpuru ọchịchị ime obodo 'Nnewi South' nke steeti Anambra.", "author": "Chidi Igwe", "title": "Bishọọpụ Ikeakọr Atọọla Okwute Ntọala Ụlọ Ụka St. Philips n'Ebenatọr", "category": "Obibi Ndụ"},
{"text": "Bishọọpụ Ikeakọr, onye gbakwàsịrị ụkwụ n'akwụkwọ Ezra isi nke atọ, na akwụkwọ Matiu isi nke iri na anọ kọrọ akụkọ bànyère otu ụmụ Israel siri nwee mmasị na ọnụnụ ọkụ n'obi íwū ụlọ Chineke (karịa iwu ụlọ nke ha onwe ha) oge ha siri na ndọta n'agha bàta, bụ nke Nebuchadnezzar dọọrọ ha ihe karịrị ahọ iri asaa; ya na otu obere nwata nwaokorobịa sìrì wèpụta obere azụ na achịcha o nwèrè ka e wère kwàdó mgbasà oziọma Christ, site n'iji ya zụọ mmadụ karịrị puku ise nri, n'otu n'otu.", "author": "Chidi Igwe", "title": "Bishọọpụ Ikeakọr Atọọla Okwute Ntọala Ụlọ Ụka St. Philips n'Ebenatọr", "category": "Obibi Ndụ"},
{"text": "Ka ọ na-adụ ndị òtù Christ ka ha ñòmie nke ahụ, ọ kpọkùzịrị ndị mmadụ ka ha na-achọ ihu Chineke mgbe niile, ma wèrekwa akwụkwọ nsọ hiri isi ogologo ndụ ha niile, n'ihi na ọ bụ site n'ime ihe dị otu ahụ ka mmadụ pụrụ iji bàá alaeze Chineke.", "author": "Chidi Igwe", "title": "Bishọọpụ Ikeakọr Atọọla Okwute Ntọala Ụlọ Ụka St. Philips n'Ebenatọr", "category": "Obibi Ndụ"},
{"text": "Na ntụnye nke ha n'otu n'otu, ụkọchukwu na-elekọta ụlọ ụka 'St. Andrews Anglican Church, Ebenatọr' nakwa 'Ebenator Archdeaconry,' bụ Venerebụụl Godson Ugochukwu, ya na ògbò ya bụ Ụkọchukwu Paulinus Ndiukwu, kọwàra mgbasa oziọma dịka ọrụ dịịrị onye ọbụla, ma dụkwazie onye ọbụla bụ onye òtù Christ ka ọ na-atụnye ụtụ nke ya n'ịkwalite ọrụ Chukwu na mgbasa oziọma n'ụzọ ọbụla o nwèrè ike, nakwa oge ọbụla o nwèrè ohèrè ime nke ahụ, n'ihi ọtụtụ ngọzị na-esochi ya azụ.", "author": "Chidi Igwe", "title": "Bishọọpụ Ikeakọr Atọọla Okwute Ntọala Ụlọ Ụka St. Philips n'Ebenatọr", "category": "Obibi Ndụ"},
{"text": "Na nzaghachi, onye nkuzi ụka na-elekọta ụlọ ụka 'St. Philips Anglican Church' Ebenator,' bụ Maazị Toochukwu Ezendụka fọrọ ekele n'ụkpa wee bunye Bishọọpụ Ikeakọr na nwunye ya, na ọtụtụ ndị dị iche iche sonyere na ya bụ mmemme ịtọ okwute ntọala, ọ kachasị ndị tụnyere ụtụ n'ụzọ dị iche iche iji hụ na ọ gara siriri-wèrèrè; ọbụnadị dị ka o kpèrè ka Chineke gọzie ha n'otu n'otu ma kwụghachikwa ha mmaji kwùrù mmaji.", "author": "Chidi Igwe", "title": "Bishọọpụ Ikeakọr Atọọla Okwute Ntọala Ụlọ Ụka St. Philips n'Ebenatọr", "category": "Obibi Ndụ"},
{"text": "Ndị ọzọ sonyere n'ofufe nrò ahụ gụnyèrè Nwunye Bishọọpụ dayọsiisi ahụ, bụ Dame Nkem Ikeakọr (Mama Amichi), tinyere Venerebụụl Chukwuma Akam, bụ onye ụkọchukwu na-elekọtabụ Archdeaconry ahụ n'oge mbụ, ma bụrụkwa onye nọ 'Ezinifite Archdeaconry' ugbua, na ọtụtụ ndị ọzọ.", "author": "Chidi Igwe", "title": "Bishọọpụ Ikeakọr Atọọla Okwute Ntọala Ụlọ Ụka St. Philips n'Ebenatọr", "category": "Obibi Ndụ"},
{"text": "E wezùga ịgbà ọnyà ego maka ịrụchàpụ ụlọ ụka ahụ, ihe ndị ọzọ pụtakarịchara ìhè na mmemme ahụ gụnyèrè abụ olu ọma dị iche iche a bụrụ site n'ọnụ ndị ọbụ àbụ, tinyere ikpughèpù na ido okwute ntọala ụlọ ụka ahụ nsọ kpọnkwem, bụ nke e mere site n'aka Bishọọpụ Ikeakọr.", "author": "Chidi Igwe", "title": "Bishọọpụ Ikeakọr Atọọla Okwute Ntọala Ụlọ Ụka St. Philips n'Ebenatọr", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Ụgbọala Na-Ebu Mmanụ Ọkụ Agbagwòóla n'Anambra, Gbuo Otu Nwoke", "category": "Obibi Ndụ"},
{"text": "Arịrị zụrụ, anyammiri tàsịsịkwàrà ụbọchị Tuzdee na steeti Anambra, dịka otu nnukwu ụgbọala na-ebu mmanụ ọkụ, bìnwùùrù ọkụ, gbagwòó, ma gbuokwa ótù onye na mpaghara ebee si abànye Amawbịa, bụ Amawbịa By-pass dị n'okporo ụzọ awara-awara ahụ siri Enugu Gaa Ọnịtsha.", "author": "Chidi Igwe", "title": "Ụgbọala Na-Ebu Mmanụ Ọkụ Agbagwòóla n'Anambra, Gbuo Otu Nwoke", "category": "Obibi Ndụ"},
{"text": "Ya bụ nwa amadi ajọ ọnọdụ ahụ tàrà isi ya, ka e kwùrù na ọ bụ onye na-edozi ụgbọala, ma bụrụkwa onye na-arụ ọrụ n'ụgbọala ahụ, tupuu o wee bìnwuru ọkụ, bụkwa nke butere ọnwụ ike ya.", "author": "Chidi Igwe", "title": "Ụgbọala Na-Ebu Mmanụ Ọkụ Agbagwòóla n'Anambra, Gbuo Otu Nwoke", "category": "Obibi Ndụ"},
{"text": "N'okwu ya bànyere nke ahụ onyeisi ụlọ ọrụ nsọnyụ ọkụ na steeti ahụ, bụ Maazị Martin Agbili kwùrù na ha nwètàrà òkù gbanụgbanụ site n'aka ndị uwe ojii, banyere nke ahụ, bụzị nke mere ha jiri kwado ọrụ ozigbo ozigbo, ma bukọrọ ngwaọrụ ha gbara gaba n'ebe ahụ, wee sọnyụọ ya bụ ọkụ.", "author": "Chidi Igwe", "title": "Ụgbọala Na-Ebu Mmanụ Ọkụ Agbagwòóla n'Anambra, Gbuo Otu Nwoke", "category": "Obibi Ndụ"},
{"text": "O kwùrù na a chọpụtabeghị ihe kpatara ya bụ ọkụ, ma kpáá uche na o nwère ike bụrụ na ụfọdụ ihe na-ághọrọ ọkụ ma ọ bụ ihe na-akpali ọkụ dị n'ime ụgbọ oloko ahụ, bụ nke dọgháára ọkụ n'ihi otu ihe ma ọ bụ nke ọzọ oge ahụ a na-arụ ọrụ na ya.", "author": "Chidi Igwe", "title": "Ụgbọala Na-Ebu Mmanụ Ọkụ Agbagwòóla n'Anambra, Gbuo Otu Nwoke", "category": "Obibi Ndụ"},
{"text": "Ka ọ na-adụ ọhanaeze ka ha na-ezite ozi iji mee ka ndị ọrụ nsọnyụ ọkụ mara ma nọrọkwa nso oge ọbụla ụdị ụgbọala ahụ bú mmanụ ọkụ nweere nsogbu, maka adịghị ama ama; Maazị Agbili kpọkùzịkwara ndị na-arụ ụdị ọrụ ahụ ka ha nwee atụmatụ n'ọdụ ọrụ ha dị iche iche, maka nchekwa ọkụ ọgbụgba, iji hụ na ụdị ajọ ọdachi ahụ adapụtàghịzị ọzọ n'ọdịnihu.", "author": "Chidi Igwe", "title": "Ụgbọala Na-Ebu Mmanụ Ọkụ Agbagwòóla n'Anambra, Gbuo Otu Nwoke", "category": "Obibi Ndụ"},
{"text": "Na ntụnye nke ya, otu onye ọnọ mgbe o mèrè, bụ Maazị Emeka Ifejiọfọr kọwara na ya bụ ụgbọala adịchaghị ọcha, nke bụ na o nwere ike bụrụ mmanụ ọkụ gbasasịrị n'ahụ ya mère ọkụ ahụ jìrì binwuru ọkụ.", "author": "Chidi Igwe", "title": "Ụgbọala Na-Ebu Mmanụ Ọkụ Agbagwòóla n'Anambra, Gbuo Otu Nwoke", "category": "Obibi Ndụ"},
{"text": "Onyeisi ndị uwe ojii na steeti Anambra, bụ Maazị John Abang dùùrù ndị òtù ọrụ ya wee garuo n'ebe ahụ ya bụ ebenebe nọrọ wee gbuo, iji were anya ya hụ.", "author": "Chidi Igwe", "title": "Ụgbọala Na-Ebu Mmanụ Ọkụ Agbagwòóla n'Anambra, Gbuo Otu Nwoke", "category": "Obibi Ndụ"},
{"text": "Ndị ọrụ sítere ụlọ ọrụ nchekwa dị iche iche, nke gụnyere ndị ọrụ uwe ojii, ndị nchekwa ndị nkịtị, bụ ndị a mààrà dịka 'Nigerian Security and Civil Defence Corps,' ndị ọrụ na-ahụ maka ime njem awele okporo ụzọ, bụ 'Federal Road Safety Corps,' tinyere ndị ọzọ, nọkwa gidigbam n'ebe ahụ wee na-arụ ọrụ n'ụzọ dị iche iche, iji mee ka ọnọdụ kawanye mma.", "author": "Chidi Igwe", "title": "Ụgbọala Na-Ebu Mmanụ Ọkụ Agbagwòóla n'Anambra, Gbuo Otu Nwoke", "category": "Obibi Ndụ"},
{"text": "Izunna Okafor, Awka", "author": "Chidi Igwe", "title": "Gọọmenti Anambra Amàlitela Ịkụkpọsị Ụlọ Ọkụ Ọgbụgba Ọnịtsha Metụtarà", "category": "Obibi Ndụ"},
{"text": "N'iji gbanahị ihe ọghọm maọbụ ihe ize ndụ ọbụla nwere ike ịdapụta; gọọmenti steeti Anambra amalitela ịkụkpọsị ụlọ dị iche iche ọkụ ọgbụgba ahụ gbara n'ahịa n'Ọnịtsha n'ahọ gara aga mètụtàrà.", "author": "Chidi Igwe", "title": "Gọọmenti Anambra Amàlitela Ịkụkpọsị Ụlọ Ọkụ Ọgbụgba Ọnịtsha Metụtarà", "category": "Obibi Ndụ"},
{"text": "Ya bụ atụmatụ ọrụ bụ nke a bàgidèrè site n'aka ụlọ ọrụ 'Anambra State Physical Planning Board' ma bụrụkwa nke onyeisi oche ụlọ ọrụ ahụ, bụ Maazị Chike Mmadụekwe dùrù ndị òtù ọrụ ya wee bàgide, bụ onye kọwárá na ótù n'ime ụlọ ahụ dààrà onwe ya n'abalị iri abụọ na isii nke ọnwa ekeresimeesi ahọ gara aga. Ma otu ọ dị, e kwuru na o nweghị onye o mèrụrụ ahụ.", "author": "Chidi Igwe", "title": "Gọọmenti Anambra Amàlitela Ịkụkpọsị Ụlọ Ọkụ Ọgbụgba Ọnịtsha Metụtarà", "category": "Obibi Ndụ"},
{"text": "O kwuru na ịkụkpọsị ụlọ ndị ahụ ọkụ metụtàrà dabàrà adaba na mmasị ọchịchị Gọvanọ Willie Obianọ ichekwaba ndụ na ngwongwo ọhanaeze na steeti ahụ, ma forokwazie ntutu taa, sị na ụlọ ọrụ ahụ agaghị ada mbà itinye anya n'usoro e si abàgide n'ewumewu ụlọ na steeti ahụ, iji hụ na e mere ya n'ụzọ kwesiri ekwesi na n'ogoogo dị elu.", "author": "Chidi Igwe", "title": "Gọọmenti Anambra Amàlitela Ịkụkpọsị Ụlọ Ọkụ Ọgbụgba Ọnịtsha Metụtarà", "category": "Obibi Ndụ"},
{"text": "Maazị Mmadụekwe gakwara n'ihu kwuo na ngwangwa a kụtùchàra ụlọ ndị ahụ ma kpochasịa ebe ahụ, na gọọmenti steeti ahụ ga-amà amụmà imeghepụkwà ya maka ndị nkịtị ji ego achụ ego ịbịa wunyesie ụlọ n'ebe ahụ.", "author": "Chidi Igwe", "title": "Gọọmenti Anambra Amàlitela Ịkụkpọsị Ụlọ Ọkụ Ọgbụgba Ọnịtsha Metụtarà", "category": "Obibi Ndụ"},
{"text": "N'okwu ha n'otu n'otu, ụfọdụ ndị dị iche iche nwere ụlọ ebe ahụ, nke gụnyere Maazị Chinedu Okonkwọ, na Maazị Charles Udegbe kọwara ịkụtùsi ụlọ ndị ahụ dịka nke ziri ezi, n'ihi na ụfọdụ n'ime ha nọzị ọdụ ka ọnyà ọnwụ na-eche onye ha ga-ata isi ya, ma kelekwazie Gọvanọ Obianọ maka ịgbatara ha ọsọ enyemaka n'ọnọdụ ahụ, bụ nke dịbara otu ahụ kemgbe ahọ gara aga, bụ oge ọkụ ahụ gbachara.", "author": "Chidi Igwe", "title": "Gọọmenti Anambra Amàlitela Ịkụkpọsị Ụlọ Ọkụ Ọgbụgba Ọnịtsha Metụtarà", "category": "Obibi Ndụ"},
{"text": "Ha kpọkuzịkwara ọchịchị nọ ugbua na steeti ahụ ka ha gbaa mbọ hụ na a na-erubère isi nye usoro iwu na-ahụ maka adịmọcha na steeti ahụ, iji gbochie ndị mmadụ ikpofù ahịhịa aghara aghara maọbụ n'ebe ekwesighị ekwesi, ma sikwa n'ụzọ dị otu ahụ gbanahị mbize, iju mmiri maọbụ ọkụ ọgbụguba ọzọ ịdapụtà n'ọdịnihu.", "author": "Chidi Igwe", "title": "Gọọmenti Anambra Amàlitela Ịkụkpọsị Ụlọ Ọkụ Ọgbụgba Ọnịtsha Metụtarà", "category": "Obibi Ndụ"},
{"text": "Igwe bụ ike. A nyụkọ amịrị ọnụ ọ gbọ ụfụfụ. Njikọ ka. Igbo kwenu! YAA! Ụmụ Igbo Ụmụ Chukwu, Ọ bụ onye ga-ekewa anyị na Chi anyị? Ọ dịghị onye pụrụ Igbochi ọlụ ọma Chukwu ụmụ Igbo ka ọ ghara ịga n’iru/ihu. Ọ bụ onye ga-eburu mmụọ ntigharị anya bata n’etiti ụmụ Igbo, ụmụ Chukwu, ka ha ghara ịma onwe ha dị ka ndị ọma ha na Chineke ha yị mgbe nile?", "author": "Chidi Igwe", "title": "Chineke, ụmụ Gị, ụmụ Igbo nọkwa Gị n’aka", "category": "Obibi Ndụ"},
{"text": "Ọ bụghị ndị Ọcha gwara anyị okwu ndịa: Njikọ ka. A nyụkọ amịrị ọnụ ọ gbọ ụfụfụ. Ukwu azịza anaghị agbaji agbaji. Igwe bụ ike.", "author": "Chidi Igwe", "title": "Chineke, ụmụ Gị, ụmụ Igbo nọkwa Gị n’aka", "category": "Obibi Ndụ"},
{"text": "Ụmụ Igbo, ọfọ mụ bụ ka ụmụ Igbo mata onwe ha dịka ụmụ Chukwu ha bụ na gbo gbo. Isee! A tụara ọmara ọ mara. A tụara ofeke, o feba n’ọhịa. Igbo mara nụ onwe ụnụ. ị kulie otele gị e soro gị. A naghị agbalarị Chi gị n’ọsọ. Onye gbakarịrị Chi ya n’ọsọ, ga agbagbu onwe ya. Chineke adịghị agbanwe agbanwe. Ka ọ dị na mbụ n’ime gị, ka ọ dịkwa ugbu a n’ime gị, o tua ka ọ ga-adịgidekwe n’ime mụ na gị rukwa mgbe anyị ga anwụ!", "author": "Chidi Igwe", "title": "Chineke, ụmụ Gị, ụmụ Igbo nọkwa Gị n’aka", "category": "Obibi Ndụ"},
{"text": "Onye kwe Chi ya ekwe! Ụmụ Igbo aghọtala, were kwa kwe na ha na Chi ha bụ otu. Nna na nne anaghị enye ụmụ ha mmiri nshị ka ha ṅụa. Maka na ha mara na ha na nwa ha bụ otu. Ụmụ Igbo na Chineke ụmụ Igbo nọ n’ime anyị mgbe nile. Chineke, ụmụ Gị, ụmụ Igbo nọkwa Gị n’aka ooooo. Chineke nara ekele!", "author": "Chidi Igwe", "title": "Chineke, ụmụ Gị, ụmụ Igbo nọkwa Gị n’aka", "category": "Obibi Ndụ"},
{"text": "A tụghị ime anyị n’ime mmehie. Nke a bụ okwu asị e ji ebunye ụmụ gị ibu arụ. Chukwu dị mma, ụmụ Chukwu nile dịkwa mma. Ọ dịghị unyi ọbụla dị ha n’ime, dịka ọ dịghị unyi dị n’ime Chukwu ụmụ Igbo, cha cha.", "author": "Chidi Igwe", "title": "Chineke, ụmụ Gị, ụmụ Igbo nọkwa Gị n’aka", "category": "Obibi Ndụ"},
{"text": "By Abraham Madụ, USA", "author": "Chidi Igwe", "title": "Asụsụ", "category": "Obibi Ndụ"},
{"text": "Asụsụ bụ e jiri mara ndi ma bụrụkwa nkụ dị na mba na-eghere.mba nri. Ọ bụ ahụghị ebule ma sị elina dike n'ebe mkprịta ụka mmadụ na ibe ya dị. Asụsụ ihe mbụ mmadụ jiri karị ibe yan'elu ụwa.", "author": "Chidi Igwe", "title": "Asụsụ", "category": "Obibi Ndụ"},
{"text": "N'ala Igbo, asụsụ bụ omenala; Asụsụ bụ ejiri mara Igbo; asụsụ bụ nwata tote o tokwuru; asụsụ bụkwazị ihe nketa, bụ nke sitere n'aka ndi nna nna anyị ha wee rute anyị aka. Onye amaghị asụsụ nọ ọdụ ka onye ọbara kọrọ n'isi, maka na asụsụ bụkwa ndụ. Ọzọkwa, onye enweghị asụsụ, aha ya efuona maka aha onye na-esite n'asụsụ onye.", "author": "Chidi Igwe", "title": "Asụsụ", "category": "Obibi Ndụ"},
{"text": "Asụsụ bụ e jiri mara ndi ma bụrụkwa nkụ dị na mba na-eghere.mba nri. Ọ bụ ahụghị ebule ma sị elina dike n'ebe mkprịta ụka mmadụ na ibe ya dị. Asụsụ ihe mbụ mmadụ jiri karị ibe yan'elu ụwa.", "author": "Chidi Igwe", "title": "Asụsụ", "category": "Obibi Ndụ"},
{"text": "N'ala Igbo, asụsụ bụ omenala; Asụsụ bụ ejiri mara Igbo; asụsụ bụ nwata tote o tokwuru; asụsụ bụkwazị ihe nketa, bụ nke sitere n'aka ndi nna nna anyị ha wee rute anyị aka. Onye amaghị asụsụ nọ ọdụ ka onye ọbara kọrọ n'isi, maka na asụsụ bụkwa ndụ. Ọzọkwa, onye enweghị asụsụ, aha ya efuona maka aha onye na-esite n'asụsụ onye.", "author": "Chidi Igwe", "title": "Asụsụ", "category": "Obibi Ndụ"},
{"text": "Ihe ndi a niile bụ eziokwu ma bụrụkwa ihe a gba n'aka, bụ nke a na-ejighị enyo elele. Mana ọzọ dịka ibe ya ma bụrụkwa eziokwu ghe anya oghe bụ na ya bụ ọkụ sitere n'aka fere aka na-achọzị ịnyụ anyụ n'ụbọchị taa maka na ndi e nyere ya bụ ogiri amaghịzị uru ogiri bara n'ofe. Ndi Igbo n'ụbọchị taa na-agbakụtazị ya bụ asụsụ ha azụ ma chezọọ na ebe onye bi ka ọ na-awachi, na a naghịkwa aghara isi aka agba ụrịọm maka na ngwere ghara ukwu osisi, aka akpara ya.", "author": "Chidi Igwe", "title": "Asụsụ", "category": "Obibi Ndụ"},
{"text": "Ọtụtụ n'ime ha anaghịzịkwa enye ụmụ ha aha Igbo ma ya fọdụzie ịsụrụ ha ya bụ asụsụ, n'ihi na ha chezọrọ na ọ bụ aha na asụsụ onye ka e ji ama ebe onye si.", "author": "Chidi Igwe", "title": "Asụsụ", "category": "Obibi Ndụ"},
{"text": "Dịka ọ bụ ihe a na-ahutaghị n'oge nke nna nna anyị ha, ọtụtụ ndi Igbo n'ụbọchị taa apụghịzịkwa ịsụ asụsụ Igbo ogologo oge na-ejighị okeeke ọcha bụ Bekee wee gwaarụkọọ ya, ebe ụfọdụ na-pụghịdị ịsụ ya asụ ma ncha ma ya fọdụzie ide ya ede, ọkachasị ụmụ afọ Igbo ndi nọ n'ụlọ akwụkwọ dị iche iche. Onye ọbụla na-asụzị bekee, ka a ga-asị na ọ naghị anyụ nsị. Ha wee chezọọkwa na ọkwa mba na-achị n'olu n'olu.", "author": "Chidi Igwe", "title": "Asụsụ", "category": "Obibi Ndụ"},
{"text": "Ugbu a bụzịkwa oge a na-ahụta onye na-asụ Igbo dịka onye amaghị akwụkwọ ma ọ bụ onye esoghị n'ihe a na-eme. Ọbụnadị n'ụlọ akwụkwọ ugbu a, ndi nkụzi jikwuzị bekee akụzị asụsụ Igbo n'oge Igbo, ma na-ejikwa ụtarị pịapụ nwata akwụkwọ bụ onye Igbo mmụọ ọjọọ n'anya maka na ọ sụrụ asụsụ ya oge ya na ụmụ afọ ibe ya na-akprị ụka.", "author": "Chidi Igwe", "title": "Asụsụ", "category": "Obibi Ndụ"},
{"text": "Ndi be anyị, ọ bụ gịnị na-emezị?", "author": "Chidi Igwe", "title": "Asụsụ", "category": "Obibi Ndụ"},
{"text": "Ọ bụkwa onye tara anyị amosu a?", "author": "Chidi Igwe", "title": "Asụsụ", "category": "Obibi Ndụ"},
{"text": "Ọ bụ otu a ka ndi nna nna anyṅ ha siri megide asụsụ a wee rute anyị aka taa?", "author": "Chidi Igwe", "title": "Asụsụ", "category": "Obibi Ndụ"},
{"text": "Ndi Awụsa kwa na ndi Yoruba e si otu ahụ eme banyere asụsụ nke ha?", "author": "Chidi Igwe", "title": "Asụsụ", "category": "Obibi Ndụ"},
{"text": "Gịnị mezịrị na anyị achọghị ịkpọ nke anyị nke anyị, ka njiri mara anyị wee dịrị anyị?", "author": "Chidi Igwe", "title": "Asụsụ", "category": "Obibi Ndụ"},
{"text": "Ka anyị echezọọna na onye kpọọ ọba ya ọkpọkọrọ, agbataobi ewere ya kpoo ahịha?", "author": "Chidi Igwe", "title": "Asụsụ", "category": "Obibi Ndụ"},
{"text": "Ndi otu UNESCO ekwuona ma buo amụma n'afọ 2012 na asụsụ Igbo ga-emi mmiri n'oge adịghị anya.", "author": "Chidi Igwe", "title": "Asụsụ", "category": "Obibi Ndụ"},
{"text": "Gịnị ka anyị na-eme banyere nke ahụ iji wee gbochie ya imezu ma meekwa ha ndi amụma ụgha na ndi ọnọ na ndo ahụ ọnwa?", "author": "Chidi Igwe", "title": "Asụsụ", "category": "Obibi Ndụ"},
{"text": "Kedụ ihe kpatara na anyị adịghịzị agụ ụmụ anyị aha uche dị n'ime ya, dịka ndi gboo si eme, o wee bụrụzie aha éfù na aha nwa nkịta onye ọcha ka anyị mma?", "author": "Chidi Igwe", "title": "Asụsụ", "category": "Obibi Ndụ"},
{"text": "A na-ekwu na ọrịa ezughị oke, onye ịba a na-etokwu afọ.", "author": "Chidi Igwe", "title": "Asụsụ", "category": "Obibi Ndụ"},
{"text": "A sị na onye sonyụọ ọkụ ya ọ nọrọ n' ìsì, ma sịkwa na ụdọ nkwụ onye okechì tibie n'opupe, ị mara na ụwa ya agwụsịala.", "author": "Chidi Igwe", "title": "Asụsụ", "category": "Obibi Ndụ"},
{"text": "Gbaa mbọ ma tụnye ụtụ nke gị dịka ezi nwa afọ iji wee kwalite asụsụ Igbo, bụ isi sekpụ ntị na njiri mara na omenala ndi Igbo. Ugbu a ka bụ oge. Onye nwere ntị, ya nụ. Onye a gwara okwe, a hụ ọzọ agwakwa ya. Ma onye a gwara agwa ma ọ nụghị anụ, o mee emee ọ hụ ahụ.", "author": "Chidi Igwe", "title": "Asụsụ", "category": "Obibi Ndụ"},
{"text": "Ndewonụ.", "author": "Chidi Igwe", "title": "Asụsụ", "category": "Obibi Ndụ"},
{"text": "By Abraham Madu, USA", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Ụmụ nne Abrahamụọgụ Aṅụsịobi Madụ. Anya mụ ahụla ihe! Anya mụ hụrụ elu igwe, mana ụkwụ mụ apụghị ịkpasa ya.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Anya mụ hụrụ ntụrụzịza ugwu ma na ọkpa mụ apụghị ịkpatụ ya.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Anya mụ na-ele anyanwụ anya ugbu a, mana aka mụ apụghị ịkpasa ya, nke ụkwụ mụ ji ga imetu ya.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Anya mụ na-ahụ ọnwa mana apụghị mụ ịkpatụ ya ụkwa na aka.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Anya mụ ahụla kpụkpa ndọ buru ibu n’elu igwe, ma na apụghị mụ ịgụ ha ọnụ nke mụ ji ama ole ha dị.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Mmụọ mụ nọ n’Ala Igbo ugbu a mana ahụ mụ nọ na ala bekee.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Tupu mụ enwe ike zọrue ụkwụ mụ n’Ala Igbo, aga mụ agba ụgbọ elu ga-ebuga mụ ebe ahụ.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Igwe eji ekwu okwu ga akpọ onye nọ n’Ala Igbo ọ za na-agbanyeghị na ntị ha nọ na ebe tere anya.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Ụda egbe mmiri na-eru mụ ntị, mana aka mụ apụghị imetụ ya, nke anya mụ ji ahụ ya.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Ana mụ anụ ushi ahụ, mana apụghị mụ iji anya mụ hụ ya.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Ana mụ arọ nrọ mana apụghị mụ ịkwụsị ọtụtụ ihe mụ na-eme na nrọ.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Agụ na-agụ mụ, mana apụghị mụ ịsị ya kwụsị ma ọ bụghị na mụ nyere onwe mụ ihe oriri.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Ikuku na-eku mana ahụ mụ amaghị ma ọ na-ekpo ọkụ ma ọ na-ajụ oyi, mana anya mụ apụghị ịhụ ya bụ ikuku anya.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Ire mụ ga-amata ma nnu, suga, mmanụ aṅụ, ma ọ bụ olugbu ọ dị n’ihe oriri ọbụla anya apụghị ịhụ.", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Ụwa nkea dị kwa egwu!", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "author": "Chidi Igwe", "title": "Gịnị kwa nụ na-ebu mmadụ isi n’elu ụwa nke a ọtụtụ ihe gbagwojuru ya anya?", "category": "Obibi Ndụ"},
{"text": "Izunna Okafor dere akụkọ a", "author": "Izunna Okafor", "title": "Ọgụ Ndị Otu Nzuzo: Ndị Uweojii Ejidela Mmadụ Abụọ n'Anambra", "category": "Podcast"},
{"text": "Aka ndị uweojii na steeti Anambra akparala mmadụ abụọ, bụ ndị a na-enyo ènyò na ha bụ ndị otu nzuzo, ma bụrụkwa ndị na-esonye n'ọgụ ahụ ndị otu nzuzo na-alụ ugbua na mpaghara ebe dị iche iche na gburugburu Awka bụ isi obodo steeti ahụ.", "author": "Izunna Okafor", "title": "Ọgụ Ndị Otu Nzuzo: Ndị Uweojii Ejidela Mmadụ Abụọ n'Anambra", "category": "Podcast"},
{"text": "Dịka ozi a kụpụrụ site n'aka onye na-ahụ maka mmekọrịta ọhaneze na ndị uweojii na steeti Anambra, bụ DSP Ikenga Tochukwu siri kọwaa, mmadụ abụọ ahụ a nwụchiri bụ ndị e kwuru na aka ha dị n'ọgụ ndị otu nzuzo lụrụ n'ụtụtụ ụbọchị ụka bụ nke wetara mgbagbu na ọnwụ mmadụ abụọ na mpaghara Ifite Awka na 'Zik's Avenue' dị n'okpuru ọchịchị ime obodo 'Awka South'.", "author": "Izunna Okafor", "title": "Ọgụ Ndị Otu Nzuzo: Ndị Uweojii Ejidela Mmadụ Abụọ n'Anambra", "category": "Podcast"},
{"text": "DSP Toochukwu mere ka a mara na a dọnyela ozu mmadụ abụọ ahụ a gbagburu n'ụlọ nchekwa ozu, ebe ndị uweojii weghàràzịkwàrà ọnọdụ ugbua, iji wètá ya bụ ọgụ na atụmatụ ndị otu nzuzo ahụ n'isi njedobe. ", "author": "Izunna Okafor", "title": "Ọgụ Ndị Otu Nzuzo: Ndị Uweojii Ejidela Mmadụ Abụọ n'Anambra", "category": "Podcast"},
{"text": "Ọ gakwara n'ihu kọwaa na a na-emezị nnyocha ugbua banyere mmadụ abụọ ahụ a nwụchikọrọ, ebe a ka na-agbasikwa mbọ ike iji nwọchikọọ ndị otu nzuzo ndị ọzọ, bụkwa ndị nọ n'ọsọ ugbua.", "author": "Izunna Okafor", "title": "Ọgụ Ndị Otu Nzuzo: Ndị Uweojii Ejidela Mmadụ Abụọ n'Anambra", "category": "Podcast"},
{"text": "N'akụkọ dịkwa ka ibe ya, ndị uweojii nọ na mpaghara Okpoko anwụchikọọla mmadụ anọ a na-enyo ènyò na ha bụ ndị ohi na ndị na-ama aka àkpà. Akụkọ si n'aka ụlọọrụ ndị uweojii steeti ahụ na-akọwa na ndị ahụ a nwụchiri na-ezu  ụdị ohi dị iche iche, ma na-etiwakwa ụlọ maọbụ ọdụ ahịa mmadụ, ga na-ezukọrọ ihe n'ime ebe ahụ; ma na-ejikwa égbè apụnara mmadụ ekwentị ya, àkpà ya na ihe ndị ọzọ o nwere.", "author": "Izunna Okafor", "title": "Ọgụ Ndị Otu Nzuzo: Ndị Uweojii Ejidela Mmadụ Abụọ n'Anambra", "category": "Podcast"},
{"text": "Mmadụ anọ ahụ, nke gụnyere Obumneme Ugwu (gbárá ahọ iri abụọ na anọ), Uchenna Udeh (gbárá ahọ iri abụọ na ise), Ani Amechi (gbárá ahọ iri na iteghete) na Isreal Isaac (gbárá ahọ iri abụọ na otu) ka e kwuru na a nwụchikọrọ na mpaghara Upper Iweka dị n'Ọnịtsha, ma bụrụkwa ndị òtù ohi na-ewu èwù ma na-emekpàkwa ndị mmadụ ahụ na mpaghara gburugburu ahụ niile.", "author": "Izunna Okafor", "title": "Ọgụ Ndị Otu Nzuzo: Ndị Uweojii Ejidela Mmadụ Abụọ n'Anambra", "category": "Podcast"},
{"text": "DSP Toochukwu, onye mere ka a mara na a ka na-eme nnyocha iji nwụchikọọ ndị otu ahụ ndị nke nọ n'ọsọ ugbua, kọwàkwara na a ka na-eme nnyocha banyere ndị ahụ a nwụchikọrọ, nke mgbe e mechara ya, a kpụpụ ha niile ụlọikpe, ebe a ga-eji usoro iwu wee nye ha ọnọdụ ruru ha.", "author": "Izunna Okafor", "title": "Ọgụ Ndị Otu Nzuzo: Ndị Uweojii Ejidela Mmadụ Abụọ n'Anambra", "category": "Podcast"},
{"text": "N'okwu ya banyere njide ahụ e jidere ndị ahụ, onyeisi ndị uweojii na steeti Anambra, bụ CP Monday Kuryas kọwàrà njide ahụ e jidere ndị ahụ dịka nke dabara adaba n'ezi mbọ ahụ ha na-agba n'ibu agha megide mpụ na arụrụala, ya na ịchụ ndị omekoome ọsọ ụkwụ eru ala na steeti ahụ.", "author": "Izunna Okafor", "title": "Ọgụ Ndị Otu Nzuzo: Ndị Uweojii Ejidela Mmadụ Abụọ n'Anambra", "category": "Podcast"},
{"text": "O kwere Ndị Anambra nkwà na ha ha ga-aga n'ihu inye ha ezi ọnọdụ nchekwa bụ ịgbà, ọbụladị dịka o kelere ọchịchị steeti ahụ maka ezi nkwàdo ọ na-enye ha bụ ndị ọrụ nchekwa n'ime steeti ahụ iji rụọ ọrụ ha nke ọma.", "author": "Izunna Okafor", "title": "Ọgụ Ndị Otu Nzuzo: Ndị Uweojii Ejidela Mmadụ Abụọ n'Anambra", "category": "Podcast"},
{"text": "CP Kuryas gwàkwàzịrị ndị ohi, ndị otu nzuzo na ndị omekoomè ka ha chegharịa maọbụ kwakọrọ ngwongwo ha pụọ na steeti ahụ ugbua, n'ihi na ụlọọrụ ya agaghị ada mbà n'ịcha ha ọkụ na ịchụ ha ọsọ ụkwụ eru ala na steeti ahụ, ruo mgbe ha gwụchara.", "author": "Izunna Okafor", "title": "Ọgụ Ndị Otu Nzuzo: Ndị Uweojii Ejidela Mmadụ Abụọ n'Anambra", "category": "Podcast"},
{"text": "Ọ na-abụ agadi nwaanyị kachie ntị wụọ aja, e bute ozu ya n'ofe nke ọzọ.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "Ka ọ dị taa, otu onye ji ọgbaatumtum akpa ego na steeti Delta, bụ nke a maara dịka Ọkada, nọ ugbua wee na-akwa ngarammara, ma na-atakwa ikikere eze banyere ndụ ya na akparamagwa ya, dịka ọ machara otu nwaanyị o bu n'ọgbaatumtum elu n'ike.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "Onye Ọkada ahụ, bụ Maazị Michael Ovie (gbara ahọ iri atọ na isii, ma bụrụkwa onye obodo Ọghara, dị n'okpuru ọchịchị 'Ethiope West' nke steeti ahụ) ka e kwuru na o ji ngwa ọgụ dagà wee yie nwa agbọghọ ahụ o bu n'ọgbaatumtum ya égwù, ma rie ya ọkọmbọ n'iké.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "Akụkọ kọrọ na nwoke ahụ buru nwata nwaanyị ahụ wee gbagide n'ụzọ, tinyezie isi n'ọhịa; ma mgbe o ruru ebe ahụ, o weputazịrị daga ahụ wee yie ya égwù na ọ ga-asụgbu ya ma ọ bụrụ na o kweghị emepere ya. O wee si etu ahụ wee mazụrịa nwata nwaanyị ahụ.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "Ya bụ oke mkpi na-agbara ọha ewu bùrù ụzọ wee nakọrọsịa nwaanyị ahụ ihe dị iche iche o nwere, ma ekwentị ya na ihe ndị ọzọ, tupu o wee tụọ ya n'ala, ma kọrịa ya n'iké.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "Ụfọdụ ndị obodo ahụ maara onye nwoke ahụ bụ gbàrà akaebe na ọ kwasola ọtụtụ ụmụnwaanyị o bu n'ọgbaatumtum iko n'ike ọtụtụ ugboro, nke gosiri na nke ahụ abụghị nke mbụ ọ na-eme ụdị ihe dị etu ahụ; naanị na iko ya ejula, nke mezịrị na ọ lapụghị ya na nke ikpeazụ a.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "Ka o sila dị, n'ajụjụọnụ a gbara nwoke ahụ oge onyeisi ndị uweojii na steeti ahụ, bụ CP Ari Muhammed Ali na-akpụgharị ya n'isi ụlọọrụ ndị uweojii steeti ahụ; o mèrè ka a mara na ọ bụ naanị nwaanyị ahụ ka ọ kwasogoro iko n'iké na ndụ ya. Ọ gara n'ihu kọwaa na ihe ahụ o mere bụkwanụ n'ihi ihe ụmụnwaanyị na-eme ya ka ọ chọrọ ka o megwara, naanị na ekwensu batazịrị n'ime ya, o wee mefèzie ya ófè.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "Dịka o siri kwuo, ụmụnwaanyị agbawaala ya obi ọtụtụ oge, nke na ọ na-abụ ọ gbachaa ha asa, ha richaa ego ya, ha awaa, ha agaghị ekwe mepere ya; ihe ahụ wee na-ewute ya na mkpụrụobi, nke mezịrị o ji chọọ isi n'ụzọ ahụ wee bọọ ọbọ ihe ha mere ya, n'ihi na nwaanyị ahụ o mere ihe ahụ yìrì otu onye n'ime ụmụagbọghọ ahụ kpagoro ya ụtazị n'isi.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "O kwuru na ọ malitere ịkwa arịrị banyere ihe ahụ o mere kemgbe ahụ o mechara ya, ma na-ekpekwazịrị Chineke ka ọ gbaghara ya n'ihi na ọ maghị ụma, tinyekwuoro na ọ bụ akaọrụ ekwensu.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "N'okwu nke ya, onyeisi ndị uweojii ahụ, bụ Maazị Ali mere ka a mara na ha nwụchikọrọ ya bụ nwoke site na njikọaka ndị ọrụ agha ala Nigeria n'elekere iteghete nke anyasị, ma kwuo na ọ bụghị naanị na ọ na-eji ọkada ya eburu ụmụagbọghọ wee baa n'ime ọhịa n'abalị ebe ọ ga-anọ wee kwaso ha iko n'ike; kama na ọ na-ezukwa ụmụnwaanyị ahụ ohi, site n'ịnakọrọsị ha àkpà ha na ihe ndị ọzọ dị iche iche ha ji ebe ahụ.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "O kwuru na oge ahụ ha jidechara nwoke ahụ, na ha nwètàsịrị ụfọdụ ihe dị iche iche o zutere site n'aka nwaanyị ahụ ọ kwasoro iko n'aka ya, nke gụnyere ekwentị na ihe ndị ọzọ. ", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "CP Alị gakwara n'ihu kwuo na e nwetara 'sim card' iri na asatọ, ekwentị asatọ, ọkụ (torch), ATM ụlọakụ U.B.A. atọ, na ihe ndị ọzọ n'aka nwoke ahụ, ma kwuo na a ga-akpụpụ ya na ndị omekoome ndị ọzọ e jidere ụlọikpe, ngwangwa e mechara nnyocha banyere arụrụala ha dị iche iche ", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Podcast"},
{"text": "N'ịga n'ihu n'ịchụ ọgwụ ike ọsọ ụkwụ erughịa ala, ụlọọrụ ahụ na-ahụ maka ibu agha megide ịñụ, ịkpọ maọbụ ịtụ mgbere ọgwụ ike n'ala Nigeria a mara dịka 'National Drug Law Enforcement Agency, NDLEA' (ngalaba nke Abuja) anwụchiela mmadụ ise maka itinye aka n'ihe metụtara ọgwụ ike.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Podcast"},
{"text": "Onye na-ahụ maka mgbasa ozi na ngalaba ụlọọrụ ahụ, bụ Maazị Femi Babafemi bụ ya kwupụtara nke a site n'ozi ọ kụpụụrụ ndị nta akụkọ n'Abuja, bụ isi ala Nigeria, bụ nke o sitere na ya wee mee ka a mara na ndị ahụ gụnyèrè ma ụmụnwoke ma ụmụnwaanyị.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Podcast"},
{"text": "O mere ka a mara na ọ bụ oge ndị ọrụ NDLEA ahụ wakpòrò ebe ndị ahụ na-ezo na ebe ha nọ were akụ ajọ akụmakụ ha ka e jiri wee nwụchie ha.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Podcast"},
{"text": "Dịka o siri kọwaa, ndị ahụ a nwụchikọrọ na nsonso a na-esi n'usoro nzikọrịta ozi ọgbara ọhụrụ dị iche iche wee na-eresi ndị mmadụ ihe oriri dị iche iche e jiri ọgwụ ike wee mee.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Podcast"},
{"text": "Ọ gara n'ihu nye aha ndị ahụ a nwụchikọrọ dịka Queen Nvene, Collins Ozoemena, Samson Peter, Chika Nvene, na Habila Musa; ma kwuo na ha na-ere ihe ahụ na mpaghara ebe dị iche iche n'Abuja ahụ bụ isi obodo, site n'iji ọgbaatumtum na-eje ozi wee na-ekesa ma na-ebusa ya n'ebe dị iche iche.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Podcast"},
{"text": "Ka o sila dị, ndị ọrụ ahụ mezịrị nnyocha na mpaghara Gudu, Kubwa, Lokogoma, Apo na Damangazo, nke onyeisi ha n'ebe ahụ bụ Maazị Mohammed Malami Sokoto duru ha wee mee; ha hụtasịrị ụfọdụ ọgwụ ike dị iche iche n'ebe ndị ahụ, bụkwazị nke ha bukọọrọ ma kpọchie.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Podcast"},
{"text": "N'akụkọ ọzọ dịkwa ka ibe ya, ndị ọrụ NDLEA, ngalaba nke steeti Ondo, nọkwàrà na nsonso a wee nwụchikọọ otu nwoke, bụ Maazị Emmanuel Utaji (gbara ahọ iri abụọ na iteghete) na mpaghara Akure, maka ọgwụ ike. Nke a bụ nke ndị ọrụ ahụ mere oge ha nwụchikọchara ọgwụ ike 'cannabis' kilogram ya ruru iri isii n'okporoụzọ, bụkwazị nke ha sitere na ya wee chọpụta na aka nwoke ahụ dị na ya.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Podcast"},
{"text": "N'aka nke ọzọ, ndị ọrụ NDLEA, ngalaba nke steeti Rivers nwụchìkọkwàrà onye ọzọ na-atụ mgbere ọgwụ ike ma na-ezukwa ohi, bụ Maazị Sanusi Abdullahi, onye ha nwètàkwàrà ọgwụ ike 'skunk' arọ ya ruru kilogram 15.8, nà 'sim card' ruru iri na isii n'aka ya.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Podcast"},
{"text": "N'okwu ya banyere nke a, onyeisi ụlọọrụ NDLEA n'ala Nigeria, bụ Maazị Mohamed Buba Marwa kwupụtara obi ụtọ ya banyere ezi ọrụ ahụ ndị ọrụ ya rụrụ site n'ịnwụchikọ ndị ahụ, kelee ha, ma kwezie nkwa na a ga-akpụpụ ndị ahụ ụlọikpe, ebe a ga-eji usoro iwu wee gwọọ ha ji mmanụ, dịka ihe ha metara siri dị. ", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Podcast"},
{"text": "Ọ dụkwara ndị na-etinye aka n'ọgwụ ike ka ha sepu aka na nke ahụ, n'ihi na ụlọọrụ ahụ na ndị ọrụ ya agaghị ada mbà n'ibu agha megide ihe ọbụla bụ ọgwụ ike n'ala Nigeria.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Podcast"},
{"text": "Aka na-achị steeti Anambra, bụ Gọvanọ Willie Obianọ ekwela nkwà na ọchịchị ya agaghị ada mbà n'ịkwàdò nà ijikọ aka ọnụ, ha na ndị ụka dị iche iche na steeti ahụ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Gọvanọ kwupụtara nke a na mmemme sinọọdụ ahọ 2021 nke ụka Angịlịkan na dayọsiisi Awka, bụ nke weere ọnọdụ n'ụlọụka 'St. Micheal and All Angel's Church, Nawfia' dị n'okpuru ọchịchị Njikọka nke steeti ahụ, ma bụrụkwa àgbà nke abụọ nke sinọọdụ nke iri abụọ nke dayọsiisi ahụ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Mmemme sinọọdụ ahụ a malitere ụbọchị Fraịdee bụ nke were mkpụrụ ụbọchị atọ, ma bụrụkwa nke e jiri ofufe nrò ịtụ mmamma pụrụ iche wee chịkọta ụbọchị ụka.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Ya bụ oke mmemme, nke isiokwu ya bụ 'Mbawanye Nke Mgbasa Oziọma: Mpụtara Ya Maka Ndị Ọrụ Ụka E Chiri Echi Na Ndị Na-Eje Ụka' (Expanding Our Ministerial Coast: Implications for the Ordained and the Laity), dọtara ọtụtụ ndị Bishọọpụ na ndị ọrụ ụka sitere ebe dị iche iche na gburugburu ala Nigeria wee bịa; ndị ọrụ gọọmentị, tinyere ọtụtụ ndị ọzọ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "N'okwu ya n'ebe ahụ, Gọvanọ Obianọ, nke Maazị Uzuegbuna Okagbue nọchitere anya ya na mmemme ahụ, mere ka a mara na ya na ndị ụka dị iche iche na steeti ahụ enweela ezi njikọakaọnụ kemgbe ọchịchị ya siri bata n'ọkwa, bụ nke pụtagoro ìhè n'ọtụtụ ụzọ dị iche iche.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Ọ kpọpụtasịrị ụfọdụ ụzọ dị iche iche ọchịchị ya sìgòrò kwàdo ndị ụka, ya na ụzọ dị iche iche ndị ụka sigoro nye ọchịchị ya nkwàdo, ma kwe nkwà na ezi njikọaka ahụ ga-aga n'ihu ịdịgide. Ọ rịọkwazịrị ndị ụka dị iche iche ka ha tinye aka n'ime ka ala Nigeria, ọnọdụ nchekwa ya na ọnọdụ akụnụba ya kawanye mma, site n'ikpere obodo ahụ ekpere na iche ya n'ihu Chineke mgbe niile, ọkachasị n'ihi ihe dị iche iche na-emegasị na mpaghara ebe dị iche iche n'ala ahụ ugbua, tụmadụ n'ihe metụtara ọnọdụ nchekwa.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Na mbụ n'okwuchukwu ya n'ebe ahụ, Bishọọpụ ụka Angịlịkan na Dayọsiisi Lagos, Rt. Rev. Humphrey Olumakaiye, bụ onye gbadoro ụkwụ n'isiokwu sinọọdụ ahụ, kpọrọ òkù ka onye ọbụla jiri ọnatarachi ya na akụnụba ya wee jeere Chineke ozi ma kwàdo mmgbasà oziọma Ya.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Dịka ọ na-agba akaebe na ọnọdụ ngalaba dị iche iche n'ala Nigeria amachaghịzị kwụrụ ugbua; ya bụ Bishọọpụ mèkwàrà ka a mara na ndị ụka nwèrè ọtụtụ ọrụ pụrụ iche chere ha n'ihu n'ịkwalite ezi ọnọdụ mmepe bụ ịgbà.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "N'ozi pụrụ iche ọ gụpụtara na mmemme ahụ, Bishọọpụ ụka Angịlịkan na Dayọsiisi Awka, onye bụkwa Ashbishọọpụ nke mpaghara Niger, bụ Ashbishọọpụ Alexander Chibuzor Ibezim kpọrọ òkù ka e nwee ezi nchekwa n'ala Nigeria ma kwụsị igbusi mmadụ aghara aghara na mpaghara ebe dị iche iche.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Ọ kpọpụtasịrị ajọ nsogbu dị iche iche na-echere ala Nigeria aka mgba, ma kwuo na etu Nigeria siri dàbere ma tụkwasị obi naanị na mmanụ, dịka ụzọ e si enweta ego, sòkwà na nsogbu kacha ebi ala Nigeria aka ọjọọ, ma kpọọ òkù gọọmenti mee ihe banyere nke ahụ, iji bawanye usoro ego si abata n'àkpà gọọmenti.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Dịka ọ na-ekele Gọvanọ Obianọ maka ezi mmekọrịta dị n'etiti ọchịchị ya na ndị ụka; Bishọọp Ibezim kèlèkwàra Gọvanọ ahụ maka ọdụ ụgbọelu mba ụwa ahụ ọ rụrụ ọhụrụ na steeti ahụ, ma kelekwa ya maka etu o si akwụ ndị ọrụ ụgwọ ọnwa ngwangwa na steeti ahụ, ma kwezie nkwà na ha bụ ndị ụka ga-aga n'ihu ikpere ọchịchị ya ekpere na ịkwàdò ya mgbe niile.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Ụfọdụ ndị ọzọ sonyere ma kwuo okwu na mmemme ahụ gụnyèrè Bishọọpụ ụka Ktọliiki na dayọsiisi Awka, bụ Bishọọpụ Paulinus Ezeokafor; eze ọdịnala Nnewi, bụ Igwe Kenneth Orizu; onyeisi òtù ọrụ haziri sinọọdụ ahụ, bụ Maazị Obinna Etele, tinyere ọtụtụ ndị ọzọ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Aka na-achị steeti Anambra, bụ Gọvanọ Willie Obianọ ekwela nkwà na ọchịchị ya agaghị ada mbà n'ịkwàdò nà ijikọ aka ọnụ, ha na ndị ụka dị iche iche na steeti ahụ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Gọvanọ Obianọ kwupụtara nke a na mmemme sinọọdụ ahọ 2021 nke ụka Angịlịkan na dayọsiisi Awka, bụ nke weere ọnọdụ n'ụlọụka 'St. Micheal and All Angel's Church, Nawfia' dị n'okpuru ọchịchị Njikọka nke steeti ahụ, ma bụrụkwa àgbà nke abụọ nke sinọọdụ nke iri abụọ nke dayọsiisi ahụ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Mmemme sinọọdụ ahụ a malitere ụbọchị Fraịdee bụ nke were mkpụrụ ụbọchị atọ, ma bụrụkwa nke e jiri ofufe nrò ịtụ mmamma pụrụ iche wee chịkọta ụbọchị ụka.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Ya bụ oke mmemme, nke isiokwu ya bụ 'Mbawanye Nke Mgbasa Oziọma Anyị: Mpụtara Ya Maka Ndị Ọrụ Ụka E Chiri Echi Na Ndị Na-Eje Ụka' (Expanding Our Ministerial Coast: Implications for the Ordained and the Laity), dọtàrà ọtụtụ ndị Bishọọpụ na ndị ọrụ ụka sitere ebe dị iche iche na gburugburu ala Nigeria wee bịa; ndị ọrụ gọọmentị, tinyere ọtụtụ ndị ọzọ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "N'okwu ya n'ebe ahụ, Gọvanọ Obianọ, nke ọ bụ Maazị Uzuegbuna Okagbue nọchitere anya ya na mmemme ahụ, mèrè ka a mara na ya na ndị ụka dị iche iche na steeti ahụ enweela ezi njikọakaọnụ kemgbe ọchịchị ya siri bata n'ọkwa, bụ nke pụtagoro ìhè n'ọtụtụ ụzọ dị iche iche.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Ọ kpọpụtasịrị ụfọdụ ụzọ dị iche iche ọchịchị ya sìgòrò kwàdo ndị ụka, ya na ụzọ dị iche iche ndị ụka sigoro nye ọchịchị ya nkwàdo, ma kwe nkwà na ezi njikọaka ahụ ga-aga n'ihu ịdịgide. Ọ rịọkwazịrị ndị ụka dị iche iche ka ha tinye aka n'ime ka ala Nigeria, ọnọdụ nchekwa ya na ọnọdụ akụnụba ya kawanye mma, site n'ikpere ya ekpere na iche ya n'ihu Chineke mgbe niile, ọkachasị n'ihi ihe dị iche iche na-emegasị na mpaghara ebe dị iche iche ugbua, tụmadụ n'ihe metụtara ọnọdụ nchekwa obodo.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Na mbụ n'okwuchukwu ya n'ebe ahụ, Bishọọpụ ụka Angịlịkan na Dayọsiisi Lagos, bụ Rt. Rev. Humphrey Olumakaiye, bụ onye gbadoro ụkwụ n'isiokwu sinọọdụ ahụ, kpọrọ òkù ka onye ọbụla jiri ọnatarachi ya na akụnụba ya wee jeere Chineke ozi ma kwàdo mgbasà oziọma Ya.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Dịka ọ na-agba akaebe na ọnọdụ ngalaba dị iche iche n'ala Nigeria amachaghịzị kwụrụ ugbua; ya bụ Bishọọpụ mèkwàrà ka a mara na ndị ụka nwèrè ọtụtụ ọrụ pụrụ iche chere ha n'ihu n'ịkwalite ezi ọnọdụ mmepe bụ ịgbà n'obodo.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "N'ozi pụrụ iche ọ gụpụtara na mmemme ahụ, Bishọọpụ ụka Angịlịkan na Dayọsiisi Awka, onye bụkwa Ashbishọọpụ nke mpaghara Niger, bụ Ashbishọọpụ Alexander Chibuzor Ibezim kpọrọ òkù ka e nwee ezi nchekwa n'ala Nigeria ma kwụsị igbusi mmadụ aghara aghara na mpaghara ebe dị iche iche.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Ọ kpọpụtasịrị ajọ nsogbu dị iche iche na-echere ala Nigeria aka mgba, ma kwuo na etu Nigeria siri dàbere ma tụkwasị obi naanị na mmanụ, dịka ụzọ e si enweta ego, sòkwà na nsogbu kacha ebi obodo Nigeria aka ọjọọ, ma kpọọ òkù ka gọọmenti mee ihe banyere nke ahụ, iji bawanye usoro ego si abata n'àkpà gọọmenti.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Dịka ọ na-ekele Gọvanọ Obianọ maka ezi mmekọrịta dị n'etiti ọchịchị ya na ndị ụka; Bishọọp Ibezim kèlèkwàra Gọvanọ ahụ maka ọdụ ụgbọelu mba ụwa ahụ ọ rụrụ ọhụrụ na steeti ahụ, ma kelekwa ya maka etu o si akwụ ndị ọrụ ụgwọ ọnwa ngwangwa na steeti ahụ, ma kwezie nkwà na ha bụ ndị ụka ga-aga n'ihu ikpere ọchịchị ya ekpere na ịkwàdò ya mgbe niile.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Ụfọdụ ndị ọzọ sonyere ma kwukwa okwu na mmemme ahụ gụnyèrè Bishọọpụ ụka Katọliiki na dayọsiisi Awka, bụ Bishọọpụ Paulinus Ezeokafor; eze ọdịnala Nnewi, bụ Igwe Kenneth Orizu; onyeisi òtù ọrụ haziri sinọọdụ ahụ, bụ Maazị Obinna Etele, tinyere ọtụtụ ndị ọzọ.", "author": "Izunna Okafor", "title": "Obianọ Ekwela Nkwà Ịkwàdo Ndị Ụka, Dịka Dayọsiisi Awka Mere Sinọọdụ", "category": "Podcast"},
{"text": "Ka ọ gachara abalị ole na ole ha jiri wakpòchaa Ichida dị n'okpuru ọchịchị ime obodo Anaọcha na Awka-etiti dị n'okpuru ọchịchị ime obodo 'Idemili South' nke steeti Anambra, ndị ojiegbe ezu a maghị ndị ha bụ nọkwara na nsonso a wee wakpò ụlọọrụ ndị nchekwa obodo ọzọ na steeti ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Mwakpò ahụ bụ nke ndị ọjọọ a mere n'ụlọọrụ ndị nchekwa obodo dị n'Ọzụbụlụ, n'okpuru ọchịchị ime obodo Ekwusigo na steeti ahụ, ma bụrụkwa nke ha sitere na ya wee gbagbuo mmadụ anọ n'ebe ahụ, nke gụnyere ndị ọrụ nchekwa obodo ahụ, ndị ótù onye n'ime ha bụ osote onyeisi ndị ọrụ nchekwa ahụ, onye a maara dịka G.O.D.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Akụkọ kọrọ na ọdachi ahụ dapụtara ụbọchị ụka, malite oge o jiri ọkara gaa elekere anọ nke mgbe, wee ruo n'ihe dị ka elekere isii nke mgbede ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Dịka ụfọdụ ndị ọnọmgbeomere siri wee kọwaa, ndị ojiegbe ahụ jiri ụlọala 'Toyota Sienna' wee wụchaa ebe ahụ na mgbede ahụ, ma malite ịgba égbè aghara aghara, nke sitezịrị na ya wee gbagbuo mmadụ atọ ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Ndị ahụ mebìsìkwara ụfọdụ ihe n'ebe ahụ, kpọghèpù ndị a kpọchiri n'ụlọ nga ebe ahụ; otu onye n'ime ndị mkpọrọ ahụ sokwàrà ha wee pụọ, ebe ndị ọzọ rìkwàzịrị mbọmbọ ọsọ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Akụkọ kọkwàrà na ndị omekoome ahụ gakwàrà ịwakpò ògige ndị uweojii dịkwa nso n'ebe ahụ; mana ndị uweojii ahụ kwèchììrì, buso ha agha, ha wee gbaa ọsọ. Mana ha mụnyèkwàrà ótù ụgbọala ndị uweojii ọkụ n'ebe ahụ, tupu ha larie.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "N'okwu ya banyere mwakpò ahụ, Onyeisi ndị ọrụ nchekwa obodo n'Ọzụbụlụ, bụ Maazị Jude Ọnọnuju mèrè ka a mara na ihe ahụ bụ eziokwu, ma mee ka a mara na ọ nọghị n'ụlọọrụ ahụ mgbe ahụ ihe ahụ mere. ", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "O kwuru na ọ na-echè na ọ bụ ndị òtù ótù onye n'ime ndị ahụ a kpọchiri n'ụlọọrụ nchekwa ahụ bịàrà mwakpò ahụ, maka na ọ bụ ka ọ gachara ihe dịka nkeji iri abụọ na ise ya bụ nwoke jiri zachaa òkù ekwentị ka ndị omekoome ahụ jiri wụchaa n'ebe ahụ ma kpaa àgwà ọjọọ ahụ. ", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "O kwuru na ya bụ òkù ekwentị nwoke ahụ kpọrọ bụ ndị ga-abịa ibinye aka n'akwụkwọ iji gbapụta ya ka ọ kpọrọ ma gwa ha ebe ọ nọ kpọkwem, bụ nke mezịrị o jiri gbaa onye ọbụla ngharị etu ndị ahụ siri wụchaa ebe ahụ n'oge adịghị anya o jiri zachaa ekwentị ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Na mbụ n'ozi ọ kụpụụrụ ndị ntaakụkọ, onye na-ahụ maka mmekọrịta ọhaneze na ndị uweojii na steeti ahụ, bụ DSP Ikenga Toochukwu kwuru na mwakpò ahụ mere eme n'ezie, ma kwuo na ọ bụ n'ime mgbede ka ndị ahụ jii wee bịa na n'ụlọọrm ndị uweojii ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "O kwùkwàrà na ha ka na-eme nnyòcha banyere okwu ahụ, iji nwụchikọọ ndị aka ha dị n'arụrụọụala ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Ka ọ gachara abalị ole na ole ha jiri wakpòchaa Ichida dị n'okpuru ọchịchị ime obodo Anaọcha na Awka-etiti dị n'okpuru ọchịchị ime obodo 'Idemili South' nke steeti Anambra, ndị ojiegbe ezu a maghị ndị ha bụ nọkwara na nsonso a wee wakpò ụlọọrụ ndị nchekwa obodo ọzọ na steeti ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Mwakpò ahụ bụ nke ndị ọjọọ a mere n'ụlọọrụ ndị nchekwa obodo dị n'Ọzụbụlụ, n'okpuru ọchịchị ime obodo Ekwusigo na steeti ahụ, ma bụrụkwa nke ha sitere na ya wee gbagbuo mmadụ anọ n'ebe ahụ, nke gụnyere ndị ọrụ nchekwa obodo ahụ, ndị ótù onye n'ime ha bụ osote onyeisi ndị ọrụ nchekwa ahụ, onye a maara dịka G.O.D.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Akụkọ kọrọ na ọdachi ahụ dapụtara ụbọchị ụka, malite oge o jiri ọkara gaa elekere anọ nke mgbede, wee ruo n'ihe dị ka elekere isii nke mgbede ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Dịka ụfọdụ ndị ọnọmgbeomere siri wee kọwaa, ndị ojiegbe ahụ jiri ụgbọala 'Toyota Sienna' wee wụchaa ebe ahụ na mgbede ahụ, ma malite ịgba égbè aghara aghara, nke ha sitezịrị na ya wee gbagbuo mmadụ anọ ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Ndị ahụ mebìsìkwara ụfọdụ ihe n'ebe ahụ, kpọghèpù ndị a kpọchiri n'ụlọ nga ebe ahụ; otu onye n'ime ndị mkpọrọ ahụ sokwàrà ha wee pụọ, ebe ndị ọzọ rìkwàzịrị mbọmbọ ọsọ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Akụkọ kọkwàrà na ndị omekoome ahụ gakwàrà ịwakpò ògige ndị uweojii dịkwa nso n'ebe ahụ; mana ndị uweojii ahụ kwèchììrì, buso ha agha, ha wee gbaa ọsọ. Mana ha mụnyèkwàrà ótù ụgbọala ndị uweojii ọkụ n'ebe ahụ, tupu ha larie.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "N'okwu ya banyere mwakpò ahụ, Onyeisi ndị ọrụ nchekwa obodo n'Ọzụbụlụ, bụ Maazị Jude Ọnọnuju mèrè ka a mara na ihe ahụ bụ eziokwu, ma kọwaa na ọ nọghị n'ụlọọrụ ahụ mgbe ahụ ihe ahụ mere. ", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "O kwuru na ọ na-echè na ọ bụ ndị òtù ótù onye n'ime ndị ahụ a kpọchiri n'ụlọọrụ nchekwa ahụ bịàrà mwakpò ahụ, maka na ọ bụ ka ọ gachara ihe dịka nkeji iri abụọ na ise ya bụ nwoke jiri zachaa òkù ekwentị ka ndị omekoome ahụ jiri wụchaa n'ebe ahụ ma kpaa mkpamkpa ahụ. ", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "O kwuru na ya bụ òkù ekwentị nwoke ahụ kpọrọ bụ ndị ga-abịa ibinye aka n'akwụkwọ iji gbapụta ya ka ọ kpọrọ ma gwa ha ebe ọ nọ kpọkwem, bụ nke mezịrị o jiri gbaa onye ọbụla ngharị etu ndị ahụ siri wụchaa ebe ahụ n'oge adịghị anya o jiri zachaa ekwentị ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Na mbụ n'ozi ọ kụpụụrụ ndị ntaakụkọ, onye na-ahụ maka mmekọrịta ọhaneze na ndị uweojii na steeti ahụ, bụ DSP Ikenga Toochukwu kwuru na mwakpò ahụ mere eme n'ezie, ma kwuo na ọ bụ n'ime mgbede ka ndị ahụ jii wee bịa na n'ụlọọrụ ndị uweojii ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "O kwùkwàrà na ha ka na-eme nnyòcha banyere okwu ahụ, iji nwụchikọọ ndị aka ha dị n'arụrụala ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Podcast"},
{"text": "Oke ihe ọdachi dapụtara ụbọchị Tuzdee, dịka mmadụ abụọ nwụrụ ọnwụ mberede, n'ihi ihe mbigbo bigboro n'otu ụlọ nkwariakụ dị n'Abeokuta, bụ isi obodo steeti Ogun.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Podcast"},
{"text": "Ihe mbigbo ahụ bụ nke mere n'otu nnukwu ụlọ nkwariakụ na-ewu ewu na steeti ahụ a maara dịka 'Conference Hotel', bụkwa ụlọ nkwariakụ nke Gọvanọ chịbụrụ steeti ahụ n'oge mbụ, bụ Maazị Gbenga Daniel.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Podcast"},
{"text": "Dịka ndị ọnọmgbeomere siri kọwaa, mmadụ atọ nwètàkwàrà mmerụahụ ma bụrụkwa ndị nọ n'ụlọọgwụ anara ọgwụgwọ ugbua n'ihi ihe mbigbo ahụ, bụ nke a na-enyo ényò na ọ bụ mbigbo ikuku mmụọ (gas).", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Podcast"},
{"text": "N'okwu ya banyere nke ahụ, onyeisi nhazi ụlọ nkwariakụ ahụ, bụ Maazị Tunde Osinubi mèrè ka a mara na ya bụ ihe mbigbo dapụtàrà n'ezie, ma kọwaa na ọ bụ ihe mbigbo sitere n'ikuku mmụọ, n'ihi ìtè silinda adịgboloja e jiri gbanye ikuku mmụọ, bụ nke onye na-arụrụ ha ọrụ n'ọnụụzọ mbata ụlọ nkwariakụ ahụ bùrù wee bịa ọrụ; ma bụrụkwa nke gbawara oge onye ahụ ji ya arụ ọrụ ahụ, bụ ọrụ ịgba ihe ọkụ.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Podcast"},
{"text": "O mere ka a mara na ya bụ ihe mbigbo gbàgburu nwa amadi ahụ ji ikuku mmụọ ahụ arụ ọrụ ozigbo ọ gbawara, gbagbukwa otu onye ọzọ a maghị onye ọ bụ, merụọkwa mmadụ atọ ndị ọzọ nọ nso ebe ahụ ahụ, ma kọwaa nke ahụ dịka óké ihe ọdachi dị mwute.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Podcast"},
{"text": "Dịka ọ na-akasi ndị ezinụlọ ndị ahụ nwụrụ n'ihe ọdachi ahụ obi, Maazị Osinubi kpèkwàzịrị ka mkpụrụobi ndị ahụ nwụrụ anwụ zuo ike na ndokwa, kpee ka ndị ahụ nwetara mmerụahụ gbakere oge adịghị anya.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Podcast"},
{"text": "Ọ kpọkwàzịrị ma dụọ ọhaneze ọdụ ka ha gharazie igo ihe adịgboloja, ọkachasị ihe ndị nwere ike itinye mmadụ n'ụdị ihe izè ndụ dị iche iche, maka na ọ naghị adịkwanụ mma mmadụ ịkpacha anya were  aka ya goro ọnwụ ya maọbụ gote ọnwụ mmadụ ibe ya", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Podcast"},
{"text": "Ọ dị ncheta na ụdị ajọ ọdachi a bụ ihe mbigbo ikuku mmụọ dapụtara ugboro abụọ n'ime izuụka gara aga n'Abeokuta ahụ, wee gbagbuo mmadụ anọ ozigbo ozigbo n'otu ntabi anya.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Podcast"},
{"text": "Nke a mezịrị o jiri dị mkpa ka ndị ọrụ gọọmenti ihe gbasaara nke ahụ dị n'aka lebàrá ihe ahụ anya, dịka ụfọdụ ndị bịara n'ebe ahụ ihe mbigbo ahụ mere siri nye gọọmentị ndọmọdụ, maka na ọ naghị adị mma otu osisi ịdụ mmadụ n'anya ugboro abụọ.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Podcast"},
{"text": "Ụlọọrụ ahụ na-ahụ maka njem awele okporoụzọ, FRSC, ngalaba steeti Anambra, arịọla njikọaka ụmụafọ steeti ahụ, ndị e ji okwu ha agba ìzù, na ndị òtù dị iche iche, iji kwàlite arụmọrụ ha, njem awele na nchekwa okporoụzọ na steeti ahụ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Podcast"},
{"text": "Onyeisi ọhụrụ nke ụlọọrụ FRSC na steeti Anambra, bụ CC Adeoye Irelewuyi kpọrọ òkù a na mmemme imerùbè izuụka nchekwa okporoụzọ na mba ụwa, nke ahọ 2021, bụ nke e merùbèrè emume mgbape ya n'isi ụlọọrụ ahụ dị n'Awka, bụ isi ụlọọrụ steeti ahụ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Podcast"},
{"text": "Dịka o siri kọwaa oge ọ na-agbape mmemme ahụ, CC Irelewuyi mèrè ka a mara na mmemme ahụ bụ mmemme pụrụ iche e wepụtara iji kwàlitekwuo ọrụ maka inwe njem awele okporoụzọ, ibelata ihe mberede okporoụzọ, na ịhụ na e nwere ezi nchekwa okporoụzọ, ma kọwakwa na a na-eme ya bụ mmemme otu izuụka, ma bụrụkwa nke ha ga-anọ na ya wee megasịa ihe dị iche iche, dịka inye nkụzi, ime mgbasaozi banyere njem awele okporoụzọ, ime mkpọtụrụ, ikpe ekpere pụrụ iche, tinyere ihe ndị ọzọ ga-enye aka ịkwàlite nchekwa okporoụzọ nà ezi njikọaka ụlọọrụ ahụ na ọhaneze.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Podcast"},
{"text": "Dịka ọ na-ekwupụtanwò ezi njikere ụlọọrụ ya ịhụ na e nwere ezi nchekwa okporoụzọ na steeti Anambra, ya bụ onyeisi ụlọọrụ ahụ gara n'ihu mee ka a mara na isiokwu mmemme ahụ nke ahọ a bụ \"Street for Life\", (nke pụtara \"Okporoụzọ maka Ndụ\" ma a tụgharịa ya n'asụsụ Igbo); ọbụladị dịka o nyere ndị na-anyà ụgbọala ndụmọdụ ka ha kwụsị ịgba oke ọsọ ma na-agbaso usoro kilomita iri atọ maka otu awà (30k/hr), n'ihi na oke ịgba ọsọ so n'ihe kacha eweta ihe mberede okporoụzọ na steeti ahụ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Podcast"},
{"text": "N'okwu nke ya n'ebe ahụ, Kọmishọna na-ahụ maka njem okporoụzọ na steeti ahụ, bụ Maazị Afam Mbanefo kèlèrè ụlọọrụ FRSC Anambra maka ezi ọrụ ha na mbọ dị iche iche ha na-agba iji belata ihe mberede okporoụzọ na steteti ahụ, ma kpọkuo ha ka ha jisie ike n'ọrụ; ọbụladị dịka ọ dụkwara ụlọọrụ ahụ ọdụ ka ha welitekwuo aka n'inye ọhaneze nkuzi na ịgbasara ha ozi banyere ịkwalite njem awele na iwu na-achị okporoụzọ. ", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Podcast"},
{"text": "O kwuru na nke ahụ so n'otu ụzọ ga-aka wee nye aka ime ka ọhaneze mara ihe dị iche iche ha kwesiri ịma banyere iwu na-achị okporoụzọ na ihe a na-atụ anya n'aka ha ime maọbụ izere oge ọbụla ha nọ n'okporoụzọ, iji gbanahị, belata, maọbụ gbòchie ihe mberede okporoụzọ na ajọ ọdachi ndị ọzọ na-adapụta n'okporoụzọ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Podcast"},
{"text": "Kọmishọna Mbanefo, onye kwupụtasịrị ụfọdụ ihe ụlọọrụ ya mepụtàgoro, tìnyèkwàzịrị olu nke ya wee kpọkuo ndị na-anya ụgbọala ka ha zèéré ịgba óké ọsọ ma na-agba kilomita iri atọ maka otu awà, n'ihi na ịgba oke ọsọ bụ ihe kacha eweta ihe mberede okporoụzọ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Podcast"},
{"text": "Ọ dụkwara ha ọdụ ka ha na-eleru ụgbọala ha anya nke ọma oge niile tupu ha etinye ya n'okporoụzọ; ma dọkwazie ha aka na ntị megide ibu óké ibu, nke bụkwa otu ụzọ n'ime ihe ndị kacha eweta ihe mbere okporoụzọ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Podcast"},
{"text": "Mmemme ahụ dọtàkwara ndị ọrụ gọọmentị, ndị ọrụ FRSC, na ụfọdụ ndị ọzọ dị iche iche e ji okwu ha agba izu na steeti ahụ, ọkachasị n'ihe metụtara njem okporoụzọ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Podcast"},
{"text": "Igbo sị na ọ na-adị mma nwaanyị bàta ọhụrụ na ngwùrù, a kọwaara ya ka e siri biri, maka adịghị ama ama.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Podcast"},
{"text": "N'ịgbaso nke a, gọọmentị steeti Anambra amalitela inye ndị ọrụ nọọsụ ahụ e were n'ọrụ ọhụrụ na steeti ahụ ọzụzụ ga-enyere ha aka ịrụ ọrụ ha nke ọma dịka a tụrụ anya n'aka ha ma ha mechaa malite ọrụ.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Podcast"},
{"text": "Ndị nọọsụ ahụ bụ ndị e were n'ọrụ ọhụrụ n'okpuru atụmatụ 'Basic Health Care Provision Fund' na steeti ahụ, ma bụrụkwa ndị ọzụzụ inye nkụzi ha gá-éwè mkpụrụ ụbọchị ise nà-ewère ọnọdụ ugbua n'Awka bụ isi obodo steeti ahụ.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Podcast"},
{"text": "Ọgbakọ inye ọzụzụ ahụ bụ nke a na-eme site n'aka ụlọọrụ 'Anambra State Primary Health Care Development Agency' na njikọaka ụlọọrụ gọọmenti etiti, bụ 'National Primary Health Care Development Agency', ma bụrụkwa nke ụfọdụ ndị dị iche iche selitere isi na ngalaba ahụike steeti ahụ sonyèrè na mmemme mgbape ya.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Podcast"},
{"text": "N'okwu ya oge ọ na-anabàta ndị nọọsụ ahụ, onyeisi ụlọọrụ 'Anambra State Primary Health Care Development Agency', bụ Dọkịta Chioma Ezeyimụlụ kọwara na mpaghara wọọdụ 326 niile dị na steeti ahụ ugbua nwegbàdòrò ogige ahụike nta na-arụ ọrụ nke ọma, n'ihi ihe dị iche iche aka na-achị steeti ahụ bụ Gọvanọ Willie Obianọ mepụtagoro na ngalaba ahụike steeti ahụ, ma kpọkuo ndị nọọsụ ahụ ka ha tinye uchu nke ọma n'ọzụzụ ahụ a na-enye ha, ma mụtakwa ihe ga-enyere ha aka iji tụnye ụtụ nke ha n'ịkwàlite ngalaba ahụike steeti ahụ.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Podcast"},
{"text": "Dịka ọ na-agwa ha ka ha gbaso usoro na ụkpụrụ e ji arụ ọrụ ahụ wee rụọ ya, ọ gakwara n'ihu chètara ha na enweghị ndị aka siri ike na ndị ma nke ekwe na-akụ n'ebe a na-amụ nwa so n'ihe kacha ewèta ọnwụ ụmụaka maọbụ ọnwụ nwaanyị na-amụ nwa n'ụlọọgwụ; bụzị nke mere e jiri hụta mkpà ọ dị inye ha ọzụzụ ahụ, ka e wee site na ya kụzikwuoro ha ihe ụfọdụ ha kwesiri ịma banyere ọrụ ahụ.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Podcast"},
{"text": "Dọkịta Ezenyimụrụ mèkwàzịrị ka a mara na a ga-ezìga ndị nọọsụ ahụ n'ogige ụlọ ahụike dịgasị iche iche na gburugburu steeti ahụ, ebe ha ga-anọ wee rụọ ọrụ, ma ọ bụrụ na inye ọzụzụ ahụ bịa n'isi njedobe; ọbụladị dịka ọ dụrụ ha ọdụ ka ha gbado anya nke ọma n'ihe niile a ga-akụziri ha.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Podcast"},
{"text": "N'okwu nke ya oge ọ na-agbape ọgbakọ nkụzi ahụ, onyeisi òtù bọọdụ nlekọta ụlọọrụ 'Anambra State Primary Health Care Development Agency', bụ Ọkammụta Jeoshephat Ogbuagu kọwàra ya bụ inye ọzụzụ dịka nke dị oke mkpa na nke magburu onwe ya, ma gwa ndị ọrụ nọọsụ ahụ ka ha gba mbọ mee nke ọma n'ebe ọbụla a ga-eziga ha oge e nyechara ha ọzụzụ ahụ. ", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Podcast"},
{"text": "Na nzaghachi ha, ụfọdụ ndị ọrụ nọọsụ ahụ kwuru okwu n'aha ndị òtù ha kèlèrè gọọmentị na ụlọọrụ ahụike ya maka ịchịkọbara ọzụzụ ahụ iji gbàkwunyekwuo na nke ha nwetagoro na mbụ; ma kwezie nkwà na ha ga-etinye uchu nke ọma n'oge ọzụzụ ahụ, iji mụta ihe a ga-akụziri ha.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Podcast"},
{"text": "Ụfọdụ ndị ọzọ kwuru okwu na mmemme ahụ gụnyèrè onyeisi ụlọọrụ 'National Emergency Maternal and Child Health Intervention Centre', Dọkịta Valentine Obiejekwu, odeakwụkwọ ọkpụtọrọkpụ n'isi ụlọọrụ ngalaba ahụike steeti Anambra, bụ Maazị Linus Nwankwo, tinyere ụfọdụ ndị ọzọ.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Podcast"},
{"text": "Ọ bụnnọ ihe ịtụnanya na ihe ịtụ mmamma, dịka mmadụ abụọ gbanịhịrị ọnwụ ha, oge ụgbọala abụọ kwòkọsịrị isi ọnụ n'Awka bụ isi obodo steeti Anambra.", "author": "Chidi Igwe", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambr", "category": "Podcast"},
{"text": "Ya bụ ihe mberede dapụtara na mpaghara ebe ahụ ụgbọala na-agba n'elu na n'ala dị n'Amawbia, n'ogologo ụzọ awara awara ahụ siri Enugu gaa Ọnịtsha; ma bụrụkwa nke dapụtara n'etiti ụgbọala Sienna abụọ, bụkwazị nke otu n'ime ha màgòòrò ibe ya n'elu ozigbo ya bụ ihe mberede dapụtaa.", "author": "Chidi Igwe", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambr", "category": "Podcast"},
{"text": "Dịka onye ọnọmgbeomere siri kọwaa, ihe kpatara ihe mberede ahụ bụ ihe mgbochiụzọ ndị na-arụ ụzọ ahụ dọbara n'otu akụkụ okporoụzọ ahụ, n'enweghị ihe ọbụla ha tinyere n'ihu ga na-egosi ndị na-anyà ụgbọala na ndị ọzọ na-agba n'okporoụzọ ahụ na e nwere ihe mgbochiụzọ dị n'ebe ahụ, ka ha wee zèére ha.", "author": "Chidi Igwe", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambr", "category": "Podcast"},
{"text": "N'okwu ya banyere ihe mberede okporoụzọ ahụ oge ọ gara n'ebe ahụ, onyeisi ụlọọrụ ahụ na-ahụ maka ijè awele n'okporoụzọ, bụ 'Federal Road Safety Corps (FRSC)' na steeti Anambra, bụ CC Adeoye Irelewuyi mere ka a mara na ọ bụ n'ihe dịka elekere anọ nke ọnụ ụtụtụ ka ihe mberede ahụ jiri mee.", "author": "Chidi Igwe", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambr", "category": "Podcast"},
{"text": "O kwuru na n'agbanyèghị na ihe mberede okporoụzọ ahụ dapụtara n'ụdị dị oké égwù, na o nweghị onye ọbụla nwụrụ n'ebe ahụ, n'ábụghị naanị na ụgbọala abụọ ahụ kụrụ onwe ha ihe tinka kụrụ paanụ, ebe ndị na-anyàkwa ya nwètakwàrà mmerụahụ n'ụdị dị iche iche, bụkwazị ndị e buru gaa n'ụlọọgwụ maka inye ha ọgwụgwọ.", "author": "Chidi Igwe", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambr", "category": "Podcast"},
{"text": "Ọ kpọrọ òkù ka ndị na-arụ okporoụzọ na-enwe ihe ngosi kwesiri ekwesi n'ebe dịgasị mkpà, ọkachasị ma oge ha na-arụ ụzọ na oge ha rụchara ya, n'ihi na nke ahụ ga-enyere ndị na-anyà ụgbọala aka imara ihe dị n'ihu na etu okporoụzọ ahụ siri dị. ", "author": "Chidi Igwe", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambr", "category": "Podcast"},
{"text": "Ọ dụkwàzịrị ndị na-anyà ụgbọala ka ha kwụsị ịnyà ụkwụ ụgbọala kara nka maọbụ nke ike gwụgoro, ya na ịgba oke ọsọ, n'ihi na ihe ndị ahụ sokwa eweta ihe mberede okporoụzọ, ọkachasị n'oge udummiri a a nọ na ya ugbua, maka na àlà na-amị amị.", "author": "Chidi Igwe", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambr", "category": "Podcast"},
{"text": "N'okwu nke ya oge ọ gachara ebe ahụ ihe mberede ahụ mere, Kọmishọna na-ahụ maka njem okporoụzọ na steeti Anambra, bụ Maazị Afam Mbanefo, kpọrọ òkù ka e nwee ezi mmekọrịta na njikọaka n'etiti ndị na-arụ okporoụzọ na ndị e ji okwu ha agba ìzù, iji wee tụkọọ arò ọnụ, ma wepụta usoro kacha mma a ga-esi wee rụọ ya bụ ụzọ n'ewètaraghị ndị mmadụ ihe égwù, ihe ize ndụ maọbụ ọnọdụ ọjọọ ndị ọzọ dị iche iche.", "author": "Chidi Igwe", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambr", "category": "Podcast"},
{"text": "Dịka ọ na-ekele Chineke na o nweghị onye ọbụla tụfùrù ndụ ya n'ihe mberede okporoụzọ ahụ, Kọmishọna ahụ jikwàzịrị ohere ahụ wee dọọ ndị na-anyà ụgbọala aka na ntị ka ha na-eleru ụgbọala ha anya nke ọma tupuu ha eburu ya pụta n'okporoụzọ, ma zèkwara ibu oke ibu karịrị ha, n'ihi na ihe ndị ahụ sòkwà atụnye ụtụ n'ihe mberede okporoụzọ na-adapụtagasị na mpaghara ebe dị iche iche.", "author": "Chidi Igwe", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambr", "category": "Podcast"},
{"text": "Ọ kpọtụrụ akpọtụ ma zụọ azụọ dịka ndị na-azụ añụ (bụ ndị na-emepụta mmanụañụ) nọrọ n'Awka bụ isi obodo steeti Anambra wee merùbe mmemme ụbọchị añụ na mba ụwa, nke ahọ 2021.", "author": "Chidi Igwe", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Podcast"},
{"text": "Mmemme imerùbè óké ụbọchị ahụ bụ nke a chịkọbàrà site n'aka ụlọọrụ 'Gist AGRICA' na ụlọọrụ 'Medical Honey Bees Farm Nigeria', ma bụrụkwa nke e jiri inye ọzụzụ na nkụzi were mkpụrụ ụbọchị atọ (banyere ịzụ añụ na imepụta mmanụañụ) wee merùbe.", "author": "Chidi Igwe", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Podcast"},
{"text": "N'okwu ya na mmalite mmemme ahụ, onyeisi ụlọọrụ 'Gist Africa' bụ Nwaada Ekwi Ajide kọwara na ebumnobi mmemme ahụ na ọgbakọ nkụzi ahụ bụ iji gbasàá ozi banyere mmanụañụ, imepụta mmanụ, usoro mmepụta ya, na ihe ndị ọzọ na-enye aka n'imepụta ya, tinyere mkpà ihe ndị ahụ na nchekwa ha dịgasị na gburugburu.", "author": "Chidi Igwe", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Podcast"},
{"text": "Ọ kọwara ụbọchị ahụ dịka nke dị oke mkpà, bụ nke mezịrị òtù mba ụwa 'United Nations (UN)' jiri wee wepụta ya; ma kọwakwa añụ na ịzụ añụ dịka ihe dịka ihe bara oke uru n'ịkwalite ọnọdụ ahụike, ọnọdụ gburugburu, na ọnọdụ akụnụba, tinyere ọtụtụ uru ndị ọzọ ha bàrà.", "author": "Chidi Igwe", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Podcast"},
{"text": "O mere ka a mara na ọ dị mkpa ịkụziri ndị na-azụ añụ, ndị na-emepụta mmanụañụ na ndị nwere mmasị n'ihe ndị ahụ etu e si eme ya, maka na ọ na-adị mma mmadụ ịma banyere ahịa ọ na-azụ nke ọma, maka ọghọm; bụzị nke mere ha jiri wee chịkọba ọgbakọ ọzụzụ ahụ iji merùbe mmemme ụbọchị ahụ nke ahọ a. ", "author": "Chidi Igwe", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Podcast"},
{"text": "O kwukwara na ọzụzụ ahụ ga-enye aka ime ka ndị chọrọ isonye n'ịzụ añụ na imepụta mmanụañụ mara banyere ya, jiri ya na-akpata ego, kwàlite ọnọdụ obibindụ ha na nke ndị ọzọ, ma gbaara ụbịam ọdọ, ya na ajọ mmetụta nke sitere n'oge ọrịa korona, na ihe ndị so ya wee bịa.", "author": "Chidi Igwe", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Podcast"},
{"text": "Na nkụzi ya na mmemme ahụ, onyeisi ụlọọrụ 'Majesty Honey Farms', bụ Maazị Emeka Okafor kọwààrà ndị sonyere na mmemme n'ọzụzụ ahụ ọtụtụ uru dị n'ịzụ añụ, etu e si eme ya, na ihe ọ ga-ewè (n'ụdị ego) iji malite ya, tinyere ihe ndị ọzọ ha kwesiri ịma banyere ịzụ añụ na imepụta mmanụañụ.", "author": "Chidi Igwe", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Podcast"},
{"text": "Ọ kpọkukwazịrị ọhaneze na gọọmentị ka ha tinye anya nke ukwuu n'ịzụ añụ na imepụta mmanụañụ n'ihi na nke ahụ bụ ohere ọrụ na ihe omume na-enye ego nke ukwuu, tinyere ọtụtụ úrù ndị ọzọ nke ahụ na-ewèta, ọbụladị dịka ọ kpọrọ òkù ka onye ọbụla tinye aka n'ichekwaba ụmụ ihe ndị ọzọ dị iche iche na-enye aka n'usoro mmepụta mmanụañụ, dịka olokorombụba, ụsụ, nnụnụ, na ụfọdụ ahụhụ, anụmanụ na anụufe ndị ọzọ.", "author": "Chidi Igwe", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Podcast"},
{"text": "N'okwu ha n'otu n'otu, ụfọdụ ndị sonyere n'ọgbakọ nkụzi ahụ kèlèrè ndị chịkọbàrà ya, ma gbaa akaebe na nke ahụ emeela ka ha mara ọtụtụ ihe dị iche iche ha amaghị banyere ịzụ añụ na imepụta mmanụañụ, ọbụladị dịka ha kwèrè nkwà na ha ga-etinye ihe niile ha mụtàrà ebe ahụ n'ọrụ.", "author": "Chidi Igwe", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Podcast"},
{"text": "Aka na-achị steeti Anambra bụ Gọvanọ Willie Obianọ ekwupụtala ma gosipụta obi ụtọ ya banyere etu ọrụ si aga n'ebe ahụ ọchịchị ya na-arụ nnukwu ụlọ ezumeezu mba ụwa na steeti ahụ.", "author": "Chidi Igwe", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Podcast"},
{"text": "Gọvanọ Obianọ kwupụtara nke a oge ọ gara njem nleta n'ebe ahụ a na-arụ ya bụ agadaga ụlọ ezumeezu dị n'Agụ Awka, n'isi obodo steeti ahụ, bụ nke ọ nọrọ na ya wee gagharịa n'ebe ahụ iji hụ ka ọnọdụ siri gbata kwụrụ n'ebe ahụ na etu ya bụ ọrụ si aga.", "author": "Chidi Igwe", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Podcast"},
{"text": "Dịka ọ na-akpọpụtasị uru dị iche iche ya bụ ogige ga-ewebàta na steeti ahụ ma a rụchaa ya, ọ gara n'ihu mee ka a mara na nke ahụ ga-enyekwa aka ịkwàlite ọnọdụ mmepe na steeti ahụ, kewàpụtara ụmụafọ steeti ahụ ọtụtụ ohere ọrụ, tinyere ọtụtụ uru ndị ọzọ ọ ga-eweta.", "author": "Chidi Igwe", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Podcast"},
{"text": " ", "author": "Chidi Igwe", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Podcast"},
{"text": "Ọ kọwara na ya bụ ogige ga-eme ka Anambra soro n'ọnụọgụgụ steeti olenaole nwere ụdị ụlọ ezumeezu mba ụwa dị etu ahụ n'ala Nigeria, ma mekwazie ka e nwee ike ịchịkọba ụdị nnukwu ọgbakọ dị iche iche n'ime steeti ahụ.", "author": "Chidi Igwe", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Podcast"},
{"text": "O kelekwazịrị ngalaba ụlọọrụ na-ahụ maka ewumewu ụlọ na steeti ahụ, ma kelekwazie ụlọọrụ ji ọrụ ngo ahụ maka ogoogo ha ji arụ ya bụ ọrụ na etu ha sikwa arụ ọrụ ebe ahụ ma n'ụbọchị ma na-abalị, iji wee hụ na a rụchàpụrụ ya bụ ọrụ n'oge a kara àkà.", "author": "Chidi Igwe", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Podcast"},
{"text": "Gọvanọ Obianọ nọkwàrà n'otu ụbọchị ahụ wee gaa njem nleta n'ebe ahụ a na-arụ ogige ama egwuregwu n'Awka bụ isi obodo steeti ahụ, iji marakwa ka ọrụ si aga n'ebe nke ahụ.", "author": "Chidi Igwe", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Podcast"},
{"text": "N'okwu nke ya banyere ụlọ ezumeezu ahụ, Komishọna na-ahụ maka ewumewu ụlọ, bụ Maazị Michael Okonkwo nyèrè nkọwa banyere ụlọ ahụ nà etu ọrụ siri gbata kwụrụ n'ebe ahụ, ma mee ka a mara na ya bụ ọrụ na-abịazị n'isi njedobe ugbua.", "author": "Chidi Igwe", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Podcast"},
{"text": "O mere ka a mara na ya bụ ogige ga na-abatanwu, opekata mpe, mmadụ puku iri n'otu oge, nwee ebe a na-atụ ndụ mmadụ, nwee ebe a na-emesàpụ ahụ, ụlọ akụ, ebe a na-ere ihe, nà ebe a na-eme ụfọdụ ihe ndị ọzọ dị iche iche, ma n'ime ụlọ ezumeezu ahụ, ma na mpụta ya, bụ nke ga na-eme ka ebe ahụ na-agawanye n'ihu oge niile.", "author": "Chidi Igwe", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Podcast"},
{"text": "Dịka ọ na-akọwa na ụlọ ezumeezu ahụ ga-enyekwa aka n'ịkwàlite ọnọdụ mmepe n'ụzọ dị iche iche ma mpaghara ahụ, na n'ịkwàlite ọnụego na-abata na steeti ahụ; Kọmishọna Okonkwọ mere ka a mara na Gọvanọ Obianọ nyere mgbe a ga-arụcha ọrụ ahụ, ma kwuo na ha na-agbasi mbọ ike ịrụchapụ ya tupu oge ahụ. Ọ gakwara n'ihu kọwaa na ihe soro wee gbutụ oge n'ịrụchapụ ụlọ ahụ bụ ịkụ elu ya, maka na ọ bụ naanị ígwè ka e jiri wee kpàá ma kụọ ya, ma bụrụkwazie nke were ọtụtụ ogè. ", "author": "Chidi Igwe", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Podcast"},
{"text": "Ọ kpọpụtasịkwara uru ndị ọzọ dị iche iche ogige ahụ ga-ewètara steeti ahụ na ụmụafọ ya, kọwaa ie ndị ọzọ dị mkpa banyere ogoogo e ji arụ ya bụ ụlọ, ma kwupụtazie olileanya o nwere na ha ga-arụchapụ ya bụ ọrụ tupuu oge a kara aka eruo.", "author": "Chidi Igwe", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Podcast"},
{"text": "Ndị òtù jikọtara ndị ntaakụkọ na Nsukka dị na steeti Enugu nọrọ na nsonso a wee nye aka na-achị steeti Anambra bụ Gọvanọ Willie Obianọ onyinye nkwanyeùgwù maka mgbasàpụ aka ya ịnabàtà ndị ọbịa na steeti ya, imete ha mma, na inyekwa ha òhèrè n'ọchịchị ya.", "author": "Chidi Igwe", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Podcast"},
{"text": "Inye Gọvanọ onyinye nkwanyeùgwù ahụ bụ nke weere ọnọdụ n'obodo Gọvanọ Obianọ bụ Agụleri; ma bụrụkwa nke ndị òtù ahụ mere ngwangwa ha gachara njem nleta n'ebe ahụ a na-arụ ọdụ ụgbọelu mba ụwa Anambra n'Ụmụeri dị n'okpuru ọchịchị 'Anambra East'", "author": "Chidi Igwe", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Podcast"},
{"text": "N'okwu ya oge ọ na-enye ya onyinye nkwanyeùgwù ahụ, onyeisi ndị òtù ahụ, bụ Maazị Chijioke Amu-Nnadi kwùrù na ebumnobi nkwanyeùgwù ahụ bụ iji kelee ya maka ezi ọrụ ya, ọkachasị site n'inye ótù nwanne ha nwoke, bụ Maazị James Eze ọkwa dị oke elu n'ọchịchị ya, bụ onye ọ kpọlitere n'ọkwa dịka odeakwụkwọ mgbasaozi ya, ma bụrụkwa onye ji ọkwa na gọọmentị ya, malite n'àgbà nke mbụ nke ọchịchị ya wee ruo na nke abụọ a.", "author": "Chidi Igwe", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Podcast"},
{"text": "Ọ kọwara Gọvanọ Obianọ dịka onye na-anabata ndị ọbịa nke ọma ma bụrụkwa onye na-arụsi ọrụ ike, bụ nke o gosipụàgòrò kemgbe ọtụtụ ahọ gara aga o jiri bata n'ọkwa ọchịchị ya; ma jaa ya ike ka o jide ka o ji.", "author": "Chidi Igwe", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Podcast"},
{"text": "Maazị Amu-Nnadi jikwàrà òhèrè ahụ wee kelee Gọvanọ Obianọ maka agadaga ọrụ dị iche iche ọ rụgoro na steeti ahụ, ọkachasị ọdụ ụgbọelu mba ụwa ahụ ọ rụrụ na nsonso a na steeti ahụ, ya na ọrụ ndị ọzọ ọ rụgoro kemgbe ahọ o jiri bàta n'ọkwa ọchịchị, ma kọwaa na ọdụ ụgbọelu ahụ ga-enye aka ịdọta mmepe dara ụda na steeti ahụ, na mpaghara ndịda-ọwụwa anyanwụ, na n'ala Nigeria n'izugbe.", "author": "Chidi Igwe", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Podcast"},
{"text": "Ọ kpọkùkwàzịrị Ndị Igbo ma dụọ ha ọdụ ka ha na-esi n'ọdụ ụgbọelu dị na mpaghara ala Igbo wee na-eme njem ha, n'ihi na nke ahụ ga-enye aka bèlatara ha mmefù ego ma nyekwa aka n'ịkwàlite ọnọdụ mmepe ampaghara ahụ.", "author": "Chidi Igwe", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Podcast"},
{"text": "Na nzaghachi ya oge ọ na-anata nkwanyeùgwù ahụ, Gọvanọ Obianọ mere ka a mara na ya na Maazị James Eze màtàrà onwe ha oge ha rụrụ n'ụlọ ọba ego, bụ oge Eze rụrụ ọrụ nke ọma n'okpuru ya n'ụlọọrụ ha dịka obere nwaokorobịa; ma bụrụkwazie ihe mere o jiri chètá ya ma kpọlite ya n'ọkwa ka ọ nọrọ n'ísí n'ihe banyere mgbasaozi ya oge ọ batara n'ọkwa ọchịchị.", "author": "Chidi Igwe", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Podcast"},
{"text": "Banyere ọdụ ụgbọelu ahụ ọ na-arụ n'Ụmụeri, o kwuru ọzọ na ọchịchị ya ebìrìghị ego ọbụla site n'ebe ọbụla iji wee rụọ ọdụ ụgbọelu ahụ, ma kwuo na ọdụ ụgbọelu ahụ na ihe ndị ọzọ ọchịchị ya rụgòrò na ndị nke a ka na-arụ arụ ugbua dabàrà adabà na nkwà o kwere iwèta mmepe tọrọ atọ na steeti Anambra, na iwulite ọnọdụ akụnụba steeti ahụ.", "author": "Chidi Igwe", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Podcast"},
{"text": "O kèlèkwàzịrị ndị ahụ maka nkwanyeùgwù ahụ, ma kwe nkwà ịga n'ihu na-anabata ndị ọbịa na steeti ahụ, ọbụladị dịka o kwenwòrò nkwà inye ụmụafọ steeti ahụ na ndị ọbịa ezi ọchịchị bụ ịgbà.", "author": "Chidi Igwe", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Podcast"},
{"text": "Izunna Okafor", "author": "Chidi Igwe", "title": "N'Osun, A Chụọla Onyeisi Mahadum n'Ọrụ Maka Itinye Àkwà Ndina n'Ụlọọrụ Ya", "category": "Obibi Ndụ"},
{"text": "Isi ọchịchị mahadum 'Federal Polytechnic, Ede' dị na steeti Osun, nọrọ na nsonso a wee gwa onyeisi mahadum ahụ ka ọ nọzukagodi n'akụkụ maka ibute ma tinye nnukwu àkwà edina n'ime ụlọọrụ ya, bụ nke o nweghị ihe o ji ya eme nakwa ebumnobi o jiri bute ya.", "author": "Chidi Igwe", "title": "N'Osun, A Chụọla Onyeisi Mahadum n'Ọrụ Maka Itinye Àkwà Ndina n'Ụlọọrụ Ya", "category": "Obibi Ndụ"},
{"text": "Ọchụchụ ahụ a chụrụ ya bụ onyeisi ụlọakwụkwọ, bụ Maazị John Adekolawole bụ nke e mere ka ụwa mara site n'ozi a kụpụrụ site n'aka onye na-ahụ maka mgbasa ozi ụlọakwụkwọ ahụ, bụ Sola Lawal, n'agbanyeghị na o kweghị ekwu ihe mere e jiri chụọ ya.", "author": "Chidi Igwe", "title": "N'Osun, A Chụọla Onyeisi Mahadum n'Ọrụ Maka Itinye Àkwà Ndina n'Ụlọọrụ Ya", "category": "Obibi Ndụ"},
{"text": "Ya bụ akụkọ banyere ọchụchụ a chụrụ nwa amadi ahụ bụkwa nke onyeisioche òtù ahụ jikọtara ndị nkụzi ụlọakwụkwọ politekiniiki, bụ 'Academic Staff Union of Polytechnics' (ASUP) bụ Adekunle Masopa mere ka ndị otu ya mara na nzukọ mberede ọ kpọrọ ha banyere nke ahụ, bụkwa ebe ọ nọrọ gwa ha na ihe e jiri chụọ ya bụ nwoke bụ maka na o butere ma dọba nnukwu àkwà edina n'otu ime ụlọ dị n'ụlọọrụ ya.", "author": "Chidi Igwe", "title": "N'Osun, A Chụọla Onyeisi Mahadum n'Ọrụ Maka Itinye Àkwà Ndina n'Ụlọọrụ Ya", "category": "Obibi Ndụ"},
{"text": "O mere ka a mara na ya bụ àkwà ndina bụ nke ụfọdụ na-ekwu na nwoke ahụ butere ka o were na-ehi ụra n'oge ọrụ, maọbụkwanụ nwezie ebumnobi ọzọ o jiri bute ya bụ àkwà, dịka iji ya wee na-amazụrị maọbụ na-eri ụmụnwaanyị ọkọmbọ, maọbụ ihe ndị ọzọ, bụ nke mmadụ ọbụla apụghị ịkọwata. ", "author": "Chidi Igwe", "title": "N'Osun, A Chụọla Onyeisi Mahadum n'Ọrụ Maka Itinye Àkwà Ndina n'Ụlọọrụ Ya", "category": "Obibi Ndụ"},
{"text": "O kwukwara na ha gbara mbọ ịrịọchitere ya bụ onyeisi arịrịọ ka a ghara ịchụ ya, mana isi ọchịchị ụlọakwụkwọ ahụ ekweghị, n'ihi na ha kwechiiri n'ọchụchụ ahụ ha chụrụ ya, ka o wee ga zuo ike nke ọma n'ụlọ be ya tupu a mara ma ọ ka ga-alaghachi.", "author": "Chidi Igwe", "title": "N'Osun, A Chụọla Onyeisi Mahadum n'Ọrụ Maka Itinye Àkwà Ndina n'Ụlọọrụ Ya", "category": "Obibi Ndụ"},
{"text": "Ya bụ onyeisi ụlọakwụkwọ a chụrụ n'ọrụ ka e kwukwara na ọ na-emere etu o siri masị ya n'ọkwa ahụ, nke na o nweela oge ọ pụrụ ma nọọ ihe ruru otu ọnwa tupu chighatakwa; tinyere ihe ndị ọzọ ọ na-eme, bụkwa ihe ndị e lekwasịrị anya wee mee ya bụ mkpebi e mere ịchụ ya, maka na ọ na-adị mma okeọkpa gosikarịa nnekwu nkarị, a tụọ ya iché.", "author": "Chidi Igwe", "title": "N'Osun, A Chụọla Onyeisi Mahadum n'Ọrụ Maka Itinye Àkwà Ndina n'Ụlọọrụ Ya", "category": "Obibi Ndụ"},
{"text": "Izunna Okafor", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "Mmadụ iri na atọ gbanahịrị ọnwụ mberede ma nweta nnukwu ihe mmerụahụ n'ogoogo dị iche iche n'ihe mberede abụọ dapụtara na mpaghara ebe dị iche iche n'ime steeti Anambra.", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "Nke a bụ nke e mere ka ụwa mara site n'ozi a kụpụrụ nsonso a site n'aka onye na-ahụ maka mgbasa ozi na ịkụziri ọhaneze ihe ha kwesiri ịma n'ụlọọrụ 'Federal Road Safety Corps', FRSC (ngalaba steeti Anambra), bụ SRC Florence Edor.", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "O mere ka a mara na n'abalị iri abụọ na ise nke ọnwa Jenụwarịa a, na mmadụ iri na otu nwètara ihe mmerụahụ n'ihe mberede dapụtara n'ebe a maara dịka Coca-Cola, na mpaghara 'Upper Iweka' dị n'Ọnịshà (Ọnịtsha).", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "Ọ kọwara na ihe mberede okporoụzọ ahụ bụ nke dapụtara n'etiti ụgbọala atọ ('Toyota Harrier Jeep' nwéré akàrà efere AAA 935 FN; 'Atrai Wagon Bus' nwéré akàrà efere BLF 02 XB; na 'Atrai Wagon Bus' ọzọ nwéré akàrà efere HKW 07 XZ), ma bụrụkwa nke metụtara mmadụ iri na asaa (ụmụnwoke iteghete, ụmụnwaanyị asaa, na otu nwatakịrị).", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "Onye ọnọmgbeomere kọwara na ọ bụ ịgba oke ọsọ na esighị n'usoro kwesiri ekwesi wee kwụsị ụgbọala kpàtàrà ihe mberede ọkporoụzọ ahụ jiri dapụta, ma mee ka a mara na ọ bụ otu onye obi ọma buuru mmadụ iri na otu (ụmụnwoke asatọ na ụmụnwaanyị atọ) ahụ nwetara mmerụahụ wee gaa ụlọọgwụ tupu ndị ọrụ FRSC rute n'ebe ahụ.", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "N'akụkọ dịkwa ka ibè ya, mmadụ abụọ ọzọ nwetakwara mmerụahụ n'ogoogo dị iche iche oge otu ụgbọala nwèèrè onwe ya ihe mberede okporoụzọ na mpaghara Uli, dị n'okpuru ọchịchị ime obodo Ihiala dị na steeti Anambra. ", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "Onye ọnọmgbeomere mèrè ka a mara na ya bụ ihe mberede dapụtara oge ụkwụ ụgbọala 'Mitsubishi L300 Bus' nke 'It Is By His Grace Mass Transit' (nwere akàrà efere KPP 191 YT) gbara, dịka ya bụ ụgbọala nọ n'ụzọ ijè, nke mezịrị na onye na-anyà ụgbọala ahụ enweghịzị ike ijidetenwu ya; o wee ghaa èdèri ma makpuo n'akụkụ ọhịa.", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "Akụkọ kọrọ na ihe mberede okporoụzọ ahụ metụtàrà mmadụ iri na anọ (ụmụnwoke iri na ụmụnwaanyị anọ) ebe ụmụnwoke abụọ n'ime ha nwétara nnukwu ihe mmerụahụ; ndị ọrụ FRSC wee buru ha ozigbo gaa n'ụlọọgwụ 'Our Lady of Lourdes Hospital' dị n'Ihiala maka inye ha ọgwụgwọ.", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "N'okwu ya banyere ihe mberede ahụ, onyeisi ụlọọrụ FRSC na steeti Anambra, bụ CC Andrew Kumapayi dọrọ ndị na-anyà ụgbọala aka na ntị ka na-akpachapụrụ ụgbọala ha anya nke ọma tupuu ha eburu ya pụta n'okporoụzọ. ", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "Dịka ọ na-akpọku ha ka ha gbaa mbọ hụ na ha na-agbanye ọkụ trafigetọ ha oge ọbụla ha chọrọ ịrọ ụzọ maọbụ ịkwụsị n'otu akụkụ; Maazị Kumapayi dụkwara ha ọdụ ka ha na-ego táyà ọhụrụ ma kwụsị igo nke Tokunbo maọbụ táyà nwụrụ anwụ, n'ihi na ọ bụ ihe dị etu ahụ na-eme ụkwụ ụgbọala ji agba n'ụzọ ma mee ka ihe mberede okporo ụzọ dapụta.", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "O kpekwazịrị ka ndị dị iche iche nwetara ihe mmerụahụ gbakere n'oge adịghị anya.", "author": "Chidi Igwe", "title": "N'Anambra, Mmadụ Iri Na Atọ Emerụọla Ahụ n'Ihe Mberede Okporoụzọ", "category": "Obibi Ndụ"},
{"text": "Izunna Okafor", "author": "Chidi Igwe", "title": "Ọkụ Agbaala Ụlọ Abụọ Gwoogwoo n'Awka", "category": "Obibi Ndụ"},
{"text": "Mkpu akwa dàrà nsonso a n'Ọka (Awka) bụ isi obodo steeti Anambra dịka ọkụ ọgbụgba dabidoro ma gbarikọọ ụlọ abụọ na ihe dị iche iche dị n'ime ha.", "author": "Chidi Igwe", "title": "Ọkụ Agbaala Ụlọ Abụọ Gwoogwoo n'Awka", "category": "Obibi Ndụ"},
{"text": "Ọkụ ọgbụgba ahụ bụ nke dapụtara n'ogige ụlọ obibi 'Nwakpadolu Estate' dị n'Agụ-Awka, n'okpuru ọchịchị ime obodo 'Awka South' ", "author": "Chidi Igwe", "title": "Ọkụ Agbaala Ụlọ Abụọ Gwoogwoo n'Awka", "category": "Obibi Ndụ"},
{"text": "N'okwu ha dị iche iche banyere ajọ ọdachi ahụ, ụfọdụ ndị ọnọmgbeomere kọwara ma mee ka a mara na ọkụ ọgbụgba ahụ dapụtara n'ihi nsogbu sitere n'ọkụ latiriiki, ma bụrụkwa nke malitere n'ime mpaghara ụlọ ebe ndị bi na ya agbanyụsịghị ọkụ ha agbanyụ were pụọ; ya bụ ọkụ wee si ebe ahụ nwubàá n'ebe ndị ọzọ, wee gbarikọọ ọtụtụ ihe dị iche iche ha jiri biri.", "author": "Chidi Igwe", "title": "Ọkụ Agbaala Ụlọ Abụọ Gwoogwoo n'Awka", "category": "Obibi Ndụ"},
{"text": "Ha bụ ndị ọnọmgbeomere gara n'ihu kwuo na ọ bụ oge ha nụrụ isi anwụrụ ọkụ, wee hụkwa ka o si n'ụlọ ahụ asụpụtasị ka ha jiri mara na ya bụ ụlọ nọ n'ọkụ; nke mezịrị ka ha kpọba òkù ma zisàsịba ozi, ndị mmadụ wee gbata ọsọ ma nyebe aka n'ụdị nke ha, wee ruo mgbe ndị ọrụ nsọnyụ ọkụ bịaruru n'ebe ahụ.", "author": "Chidi Igwe", "title": "Ọkụ Agbaala Ụlọ Abụọ Gwoogwoo n'Awka", "category": "Obibi Ndụ"},
{"text": "Ha kọwara na ọ bụ mgbataọsọ ahụ ndị mmadụ gbatara na ọrụ ndị nsọnyụ ọkụ ahụ mere e jiri gbanyụọ ya bụ ọkụ ma gbochie ya ịgbatù maọbụ ịgbarikọ ụlọ ahụ kpamkpam.", "author": "Chidi Igwe", "title": "Ọkụ Agbaala Ụlọ Abụọ Gwoogwoo n'Awka", "category": "Obibi Ndụ"},
{"text": "N'okwu nke ya, onye na-elekọta ụlọ ahụ, bụ Oriakụ Victoria Chidi-Akim kọwara ya bụ ọkụ ọgbụgba dịka ajọ ihe ọdachi bịara n'ogè ihe isi ike na oge ọnọdụ akụnụba na ọnọdụ obibindụ ụmụ mmadụ jọgburu onwe ya.", "author": "Chidi Igwe", "title": "Ọkụ Agbaala Ụlọ Abụọ Gwoogwoo n'Awka", "category": "Obibi Ndụ"},
{"text": "Dịka ọ na-eme ka a mara na otu onye n'ime ndị ahụ ọkụ ahụ gbara ụlọ ha bụ nwaanyị ajadụ onye di ya nwụrụ na nsonso a, Oriakụ Chidi-Akim kpọkuru ma rịọ gọọmenti steeti Anambra na ndị ọzọ bụ ndị aka ji akụ ka ha gbatara ndị ahụ ajọ ọnọdụ ahụ metụtara ọsọ enyemaka n'ihi na ha amaghị ka a ga-esi kwọọ ya bụ onye ukwu gbara.", "author": "Chidi Igwe", "title": "Ọkụ Agbaala Ụlọ Abụọ Gwoogwoo n'Awka", "category": "Obibi Ndụ"},
{"text": "O jikwazịrị ohere ahụ we chetara ndị mmadụ na ụgụrụ na ọkọchị ka dịkwa, nke mezịrị ka ihe niile kpọsịkwa nkụ ma na-aghọrọkwa ọkụ ugbua, ọbụladị dịka ọ dụrụ ha ọdụ ka ha na-akpachapụ anya etu ha si ebi, ma na-agbanyụsịkwa ọkụ ha na ihe niile dị n'ime ụlọ ha tupu ha apụọ, maka na a naghị aka àkà were eje nta agwọ; kama ọ bụ agwọ gbapụta, a chụba ya.", "author": "Chidi Igwe", "title": "Ọkụ Agbaala Ụlọ Abụọ Gwoogwoo n'Awka", "category": "Obibi Ndụ"},
{"text": "A dụọla Ndị Igbo ọdụ ka ha were asụsụ ha kpọrọ ihe, jiri ya na-eme ngala, ma na-asụsikwa ya ike oge niile, dịka otu n'ime ụzọ a pụrụ isi wee chekwaba ya bụ asụsụ ka ọ ghara ịnwụ, ma nyefèkwa ya n'aka ọgbọ na-abịa abịa.", "author": "Izunna Okafor", "title": "Onye Igbo Ọbụla Kwesiri Iji Asụsụ Ya Na-Eme Ngala — Nworah", "category": "Obibi Ndụ"},
{"text": "Onyeisi ụlọ mgbasa ozi 'Anambra Broadcasting Service' bụ Maazị Uche Nworah bụ ya kpọrọ òkù a n'okwu ọ gwara Ka Ọ Dị Taa n'isi ụlọọrụ ya dị n'Ọka (Awka) banyere ụbọchị asụsụ ọdịnala na mba ụwa (International Mother Language Day) nke ahọ 2021, nakwa ọnọdụ asụsụ Igbo nọ na ya taa.", "author": "Izunna Okafor", "title": "Onye Igbo Ọbụla Kwesiri Iji Asụsụ Ya Na-Eme Ngala — Nworah", "category": "Obibi Ndụ"},
{"text": "Dịka o siri kọwaa, ụbọchị ahụ bụ ụbọchị pụrụ iche e wepụtara iji merube asụsụ ọdịnala na ndị na-asụ asụsụ ọdịnala na mba ụwa gbaa gburugburu, ya na ịkọwa mkpà ọ dị ịkwàlite asụsụ ọdịnala. O kwuru na asụsụ bụ 'isi a hụrụ kwaba okpu' n'omenala obodo ọbụla, bụ nke mere o jiri dị mkpa ka agbụrụ ọbụla kwàdo, kwalite ma na-echekwaba nke ha oge niile, ka o wee ghara ịnwụ maọbụ fuo.", "author": "Izunna Okafor", "title": "Onye Igbo Ọbụla Kwesiri Iji Asụsụ Ya Na-Eme Ngala — Nworah", "category": "Obibi Ndụ"},
{"text": "O kọwara na ámụmá ahụ òtù UNESCO buru sị na asụsụ Igbo ga-anwụ tupu ahọ 2050 bụ nke adabàghị adabà (n'agbanyeghị na ha buru ya bụ ámụmá site na nchọcha ha mere), ma kwupụtazie ezi olileanya o nwere na asụsụ Igbo agaghị anwụ, n'ihi na a ka nwere nde kwuru ndè ụmụafọ Igbo ndị ka nwere mmasị n'asụsụ ahụ ma na-akwalitekwa ya, ma n'ala Nigeria ma na mba ofesi.", "author": "Izunna Okafor", "title": "Onye Igbo Ọbụla Kwesiri Iji Asụsụ Ya Na-Eme Ngala — Nworah", "category": "Obibi Ndụ"},
{"text": "Dịka ọ na-ekele ụlọ mgbasa ozi ABS maka ịkwalite asụsụ Igbo site n'ihe mmemme ha dị iche iche, o kelekwara ụlọọrụ Anambra Newspapers and Printing Corporation maka ịmalite mbipụta akwụkwọ akụkọ asụsụ Igbo a maara dịka Ka Ọ Dị Taa, ma kelekwa BBC Igbo nà ụlọọrụ mgbasa ozi ndị ọzọ maka mgbasa ozi ha n'asụsụ Igbo, ọbụladị dịka ọ kpọkuru ụlọọrụ ndị ọzọ esonyebeghị n'ime nke ahụ n'ala Igbo ka ha malite ime ya, n'ihi na nke ahụ so n'otu ụzọ a pụrụ isi wee chekwaa ya bụ asụsụ.", "author": "Izunna Okafor", "title": "Onye Igbo Ọbụla Kwesiri Iji Asụsụ Ya Na-Eme Ngala — Nworah", "category": "Obibi Ndụ"},
{"text": "Ọ katọrọ ma gbarụọ ihu banyere akparamagwa ụfọdụ Ndị Igbo ndị na-ekwu na asụsụ Igbo na-eme ha ihere, ma kọwaa na oge agaala mgbe a na-ahụta ndị na-asụ asụsụ Igbo dịka ndị amaghị akwụkwọ.", "author": "Izunna Okafor", "title": "Onye Igbo Ọbụla Kwesiri Iji Asụsụ Ya Na-Eme Ngala — Nworah", "category": "Obibi Ndụ"},
{"text": "Nworah, onye kobere foto ebe o jiri ejiji Onye Igbo n'ime ụlọọrụ ya, kwùrù na ọtụtụ ndị mmadụ amaghị aha bekee ya, mee ka a mara na ọ na-eji ejiji dịka onye Igbo oge niile ma na-asụkwa asụsụ ya oge niile, nke na-egosi na ọ hụrụ asụsụ na omenala ya n'anya dịka onye Igbo. O kwukwara na ihe dị etu ahụ bụ ihe a na-atụ anya ya n'aka onye Igbo ọbụla, n'ihi na onye Igbo kwesiri iji asụsụ ya na-eme ngala.", "author": "Izunna Okafor", "title": "Onye Igbo Ọbụla Kwesiri Iji Asụsụ Ya Na-Eme Ngala — Nworah", "category": "Obibi Ndụ"},
{"text": "Ọ kpọpụtasịrị ọtụtụ uru dị na mmadụ ịsụ asụsụ ọdịnala ya, kelee gọọmenti steeti Anambra maka ezi atụmatụ dị iche iche o wepụtagoro iji kwalite asụsụ na omenala Igbo, ma kpọkuzie ndị nne na nna, ndị nkuzi, ndị isi ụka, ndị ndu obodo, ụlọọrụ na òtù dị iche iche na onye ọbụla bụ onye Igbo ka o sonyesie ike, nye aka, ma tụnye ụtụ nke ya n'ịkwàlite asụsụ na omenala Igbo, maka na ọ na-abụ e jikọọ aka wee buo ozu enyi, ọ dị mfe.", "author": "Izunna Okafor", "title": "Onye Igbo Ọbụla Kwesiri Iji Asụsụ Ya Na-Eme Ngala — Nworah", "category": "Obibi Ndụ"},
{"text": "Ị hụtụla Maazị Chris Ngige mbụ? ", "author": "Izunna Okafor", "title": "Lee Mmanwụ Dị Ka Chris Ngige", "category": "Obibi Ndụ"},
{"text": "Òlee ihe I chere banyere foto ndị a?", "author": "Izunna Okafor", "title": "Lee Mmanwụ Dị Ka Chris Ngige", "category": "Obibi Ndụ"},
{"text": "Mkpu ọñụ dara na nsonso a, dịka otu nwaanyị ajadụ nwètara onyinye ọmarịcha ụlọ ọhụrụ site n'aka otu nwoke ọrụ obi ebere na-amasị na steeti Anambra.", "author": "Izunna Okafor", "title": "N'Anambra, Ekweoba Arụọrọla Nwaanyị Ajadụ Ụlọ Ọhụrụ n'Ebenebe", "category": "Obibi Ndụ"},
{"text": "Ya bụ ọmarịcha ụlọ ọhụrụ bụ nke a rụụrụ nwaanyị ajadụ ahụ bụ Oriakụ Philomena Ubaka n'Ebenebe dị n'okpuru ọchịchị 'Awka North' site n'aka Maazị Ekweoba Arnold Ebuka bụ onyeisi ótù ụlọọrụ nnọronwe na-ahụ maka ewumewu ụlọ, bụ ụlọọrụ 'Arnold and Associates'.", "author": "Izunna Okafor", "title": "N'Anambra, Ekweoba Arụọrọla Nwaanyị Ajadụ Ụlọ Ọhụrụ n'Ebenebe", "category": "Obibi Ndụ"},
{"text": "Nwaanyị ajadụ ahụ bụ onye ya na ụmụ ya bi n'ochie ọkpọkịrị ụlọ e jiri gbamgbam na ákwà wee kpuchie, wee ruo n'ahọ 2017, mgbe ótù òtù ọrụ obi ebere nnọrọonwe a maara dịka ‘Restore a Radiant Smile Foundation’ zutèrè ya wee hụta ajọ ọnọdụ ya na ụmụ ya nọ na ya na ihe ha na-agabiga.", "author": "Izunna Okafor", "title": "N'Anambra, Ekweoba Arụọrọla Nwaanyị Ajadụ Ụlọ Ọhụrụ n'Ebenebe", "category": "Obibi Ndụ"},
{"text": "N'okwu ya oge ọ na-enyefe nwaanyị ahụ ya bụ ụlọ ọhụrụ na igodo ya, Maazị Ekweoba mere ka a mara na ya ahụtụbéghị nwaanyị ahụ anya nke mbụ wee ruo ụbọchị ahụ ọ bịara inyefè ya ụlọ ahụ kpọmkwem.", "author": "Izunna Okafor", "title": "N'Anambra, Ekweoba Arụọrọla Nwaanyị Ajadụ Ụlọ Ọhụrụ n'Ebenebe", "category": "Obibi Ndụ"},
{"text": "O kwuru na ọ bụ n'ahọ gara aga ka ótù òtù nnọrọonwe zutèrè ya wee kọọrọ ya akụkọ banyere nwaanyị ahụ, nke mere ka anyammiri gbaa ya. O mere ka a mara na Mmụọ Nsọ ziri ya ozi, gwa ya ka ọ bụrụ onye a ga-eji kwara ngwaọrụ iji gbanwèé ọnọdụ nwaanyị ahụ na ezinụlọ ya; o wee nabata ozi ahụ Mmụọ Nsọ ziri ya, wee kweta na ọ ga-arụrụ nwaanyị ahụ na ụmụ ya ọmarịcha ụlọ ọhụrụ ahụ.", "author": "Izunna Okafor", "title": "N'Anambra, Ekweoba Arụọrọla Nwaanyị Ajadụ Ụlọ Ọhụrụ n'Ebenebe", "category": "Obibi Ndụ"},
{"text": "O mezịrị ka a mara na ihe ahụ ọ rụrụ bụ ọrụ Chukwu, ma bụrụkwa nke ọkpụkpọ òkù ya siri eluigwe wee bịa, ọbụladị dịka o nyere Chineke ekele maka iji ya wee kwara ngwaọrụ wee si n'aka ya mee ka ihu ọchị waa nwaanyị ahụ na ụmụ ya, bụ ndị ọ hụtụbeghị anya n'ụwa ya", "author": "Izunna Okafor", "title": "N'Anambra, Ekweoba Arụọrọla Nwaanyị Ajadụ Ụlọ Ọhụrụ n'Ebenebe", "category": "Obibi Ndụ"},
{"text": "Na mbụ n'okwu ya oge ha gara kpọtụrụ ya, eze ọdịnala obodo Ebenebe, bụ Igwe Chris Emeka Nnaegbuna n'òbí ya kọwara ọrụ ọma ahụ Maazị Ekweoba rụrụ dịka nke a hụtụbeghị ụdị ya n'oge mbụ, ma gọọrọ ya ọfọ ndụ, kpekwa ka Chineke gọzie ma kwụghachi ya mmaji kwuru mmaji.", "author": "Izunna Okafor", "title": "N'Anambra, Ekweoba Arụọrọla Nwaanyị Ajadụ Ụlọ Ọhụrụ n'Ebenebe", "category": "Obibi Ndụ"},
{"text": "Na nzaghachi, Oriakụ Ụbaka, onye ọñụ jupụtara obi ụbọchị ahụ, jiri anyammiri wee gbuo ikpere n'ala, kelee Chineke maka icheta ya, ma kelekwa Maazị Ekweoba maka ịgbatara ya na ezinụlọ ya ọsọ enyemaka ma kwere ka Chineke were ya kwara ngwaọrụ iji hichaa ya na ụmụ ya anya. ", "author": "Izunna Okafor", "title": "N'Anambra, Ekweoba Arụọrọla Nwaanyị Ajadụ Ụlọ Ọhụrụ n'Ebenebe", "category": "Obibi Ndụ"},
{"text": "O kwuru na ihe ahụ nwoke ahụ mere enyeghị ya ọnụ okwu chaa chaa, n'ihi na ọ hụbèghị ụdị ime ọgọ dị etu ahụ n'oge mbụ. O kpere ekpere ka Chineke ụmụnwaanyị ajadụ kwụghachi ma gaa n'ihu ịgọzi ya bụ nwoke ma bulikwa ya n'ogoogo dị elu.", "author": "Izunna Okafor", "title": "N'Anambra, Ekweoba Arụọrọla Nwaanyị Ajadụ Ụlọ Ọhụrụ n'Ebenebe", "category": "Obibi Ndụ"},
{"text": "Na ntụnye nke ya, onye hụrụ maka ọrụ ahụ, bụ Maazị Victor Ugwoegbu kwuru na ọ bụ n'etiti ahọ gara aga ka ọ gakwuru nwoke ahụ ma kọwatara ya banyere ọnọdụ nwaanyị ahụ, o wee kwe nkwà na ọ ga-arụrụ nwaanyị ahụ ụlọ, bụkwazị nke o mezupụtagoro n'ime ihe erubeghị ọnwa isii. ", "author": "Izunna Okafor", "title": "N'Anambra, Ekweoba Arụọrọla Nwaanyị Ajadụ Ụlọ Ọhụrụ n'Ebenebe", "category": "Obibi Ndụ"},
{"text": "Ndị ọzọ kwuru okwu na mmemme ahụ gụnyere onyeisioche ụmụnna Ụmụdịaba dị n'ógbè Ụmụajana, bụ Maazị Maxwell Nnamso; ya na nwa nwoke nwaanyị ajadụ ahụ, bụ Maazị Arinze Ubaka tinyèrè olu wee kelee Maazị Ekweoba maka iwepụta onwe ya ka Chineke were ya kwara ngwaọrụ. Ha kpọkukwazịrị ndị ọzọ Chineke gọziri ka ha ñomie ihe dị etu ahụ site n'icheta ndị nọ na mkpa.", "author": "Izunna Okafor", "title": "N'Anambra, Ekweoba Arụọrọla Nwaanyị Ajadụ Ụlọ Ọhụrụ n'Ebenebe", "category": "Obibi Ndụ"},
{"text": "Izunna Okafor dere edemede a", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": " Aga m asị na gọọmentị na-agba mbọ. Iji maa atụ, o tiri iwu na a ga na-eyizị ákwà/uwe ndị Igbo ụbọchị Wenezdee ọbụla n'ízù, ma ụmụakwụkwọ, ma ndị ọrụ oyibo. Ọ bụ gọọmenti nọ ugbua na steeti Anambra tiri iwu a, maka na ọ dịbụghị ya na mbụ. Gọọmentị a nọ ugbua tìkwàrà iwu na a ga na-asụzị asụsụ Igbo n'ụlọakwụkwọ niile na ụlọọrụ gọọmentị niile dị na steeti Anambra, kwa ụbọchị Wenezdee. Ya mere, n'ilekwàsị ige ndị a anya, aga m asị na iwepụta ọmarịcha atụmatụ iwu ndị a so n'ihe pụtakarịchara ìhè gọọmentị nọ ugbua n'Anambra megoro, ná ntụnye ya, iji kwàlite asụsụ na omenala Igbo.", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": " N'ịgwa gị nke bụ eziokwu, ihe a ka ga-eme eme karịrị ihe ndị e megoro eme. Iji maa atụ, ọtụtụ iwu niile ndị a e tiri, ejighị m n'aka na a na-aga leta ma a na-edobekwa maọbụ na-etinye ha n'ọrụ, dịka e siri kwuo. Onye chọọ ịmata banyere ihe m na-ekwu, ya gàá n'isi ụlọọrụ gọọmenti Anambra dị n'Ọka (Awka) ụbọchị Wenezdee, ka o jiri anya ya hụ ma mara mmadụ ole n'ime ndị na-arụ ebe ahụ jiri ejiji ndị Igbo wee bịa ọrụ. E tiri iwu na ọ bụ asụsụ Igbo ka a ga na-asụzị ụbọchị Wenezdee ọbụla; mana mụ na ụnụ ma na a naghị asụ ya, maka na o nweghị onye na-etinye anya na ya ịmata ma a na-asụkwa ya bụ asụsụ, dịka e siri kwuo. Ya bụ na ihe e kwuru ekwu e meghị eme hiri nne; ndị nke e kwughị ekwu hikwara nne. ", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Ị bịa lee anya, gọọmentị ndị ọzọ nọ n'ala Nigeria, ụfọdụ n'ime ha etiela iwu na onye ọbụla bụ nwaafọ steeti ha emeghị nke ọma maọbụ nweruo ákàrà 'credit' n'asụsụ ha n'ule ọbụla e ji aba mahadum agaghị abà mahadum maọbụ ụlọakwụkwọ ọbụla dị elu. Ụfọdụ ndị m ga-akpọrọ gị tigoro iwu ahụ bụ steeti Lagos. Ị ma na ọ bụrụ na e tiri ụdị iwu a na mpaghara anyị, ị hụ onye ọbụla ọ gụba Igbo ozigbo, ma ọ sọrọ ya ma ọ sọghị ya. Ya mere na ụdị iwu ahụ dị mkpa ka e tie ya n'Anambra. Ụfọdụ na-asị na e tie ya, na ọ ga-emegide ndị latara alata. Echeghị m etu ahụ. Ihe ga-aka megide ndị latara alata bụ na mmadụ ga-eto bụrụ dimkpa, mana ọ maghị asụsụ obodo ya. Ya bụ na anyị ga-eleba anya, tikwa ụdị iwu ahụ. ", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "N'ịga n'ihu, ọ dịkwa mkpa ka e nwekwa iwu ndị gọọmentị tiiri onwe ha. Iji maa atụ, steeti Ekiti tiri iwu na mmemme ọbụla ha ga-eme gá-ákpọkọta ụmụafọ steeti ahụ, na ihe niile a ga-eme maọbụ kwuo n'ebe ahụ ga-abụ n'asụsụ Yoruba. Ihe nke a pụtara bụ na ma ihe niile onyeisi mmemme maọbụ onye nhazi okwu (MC) na ndị bịara mmemme ahụ ga-ekwu ga-abụ n'asụsụ Yoruba. Ụdị iwu ahụ dị anyị mkpa nnukwu n'ala Igbo n'ihi ọnọdụ asụsụ Igbo taa. Ọ na-atụ anyị n'anya oge ụfọdụ ma a bịa, ụfọdụ ndị nọ na gọọmentị selitere isi na-agwa ndị mmadụ (ndị Igbo) okwu n'ala Igbo, ha ana-asụrụ ha bekee. O tebeghị aka ndị mahadum Bayero dị na Kano mere nnukwu ọgbakọ, e wee nabata okwu ruru otu puku na narị abụọ (1200) e webata ọhụrụ n'asụsụ ndị Hausa, maka na asụsụ na-eto eto. Ndị nna-nna anyị hà ahụghị ihe anyị na-ahụ ugbua; ha amaghị ihe bụ ekwentị, tinyere ọtụtụ ihe ndị ọzọ pụtara ọhụ adịghị n'oge nke ha. Ndị agbụrụ ndị ọzọ na-eme nzukọ ma kpaa ka ha ga-esi webata ụfọdụ okwu ọhụrụ ndị a n'asụsụ ha. Mana ejighị m n'aka na e meela ụdị ihe ahụ n'ala Igbo. Anyị bụ ndị Otu Sụwakwa Igbo arịọkatala ka e nyere anyị aka ka e nwee ụdị ọgbakọ a; mana aka mkpụmkpụ ekweghị gọọmenti nye aka. Ya bụ na ihe a ga eme akarịka, ọ karịrị nke e mere eme. ", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Ọnọdụ asụsụ Igbo taa adịbeghị mma; onye Igbo ọbụla mà nke ahụ. Anyị anaghị ekwuzị maka ndị nne na nna ndị na-asụrụ ụmụ ha naanị asụsụ bekee, na ihe ndị ọzọ dị etu ahụ. A sị m kwuo, ọ bụkwanụ gọọmentị ga-akwụsịnwu ihe ndị a. O nweghị nne na nna anụbeghị nkụzi banyere ịkwalite asụsụ Igbo; ọ bụghị site n'ọnụ ndị Otu Sụwakwa Igbo, ọ bụrụ site n'ọnụ ndị Otu Sụwakwa Igbo kuziiri. Anyị enweghị ike ọbụla iji manye ndị mmadụ amanye ka ha mee ihe anyị na-ekwu maọbụ na-akụzi. Ọtụtụ oge ka anyị na-anata mkpesa banyere ụlọakwụkwọ ndị anaghị akụzi Igbo. Anyị nwetara otu na nsonso a banyere otu ụlọakwụkwọ nnọrọonwe anaghị akụzi Igbo. Ihe m na-akọwa bụ na ọ bụrụ na anyị chọrọ asụsụ Igbo ma kwere n'eziokwu na anyị chọrọ ya, onye ọbụla ga-ejikọ aka ọnụ wee kwalite ya; gọọmenti ga-emekwa nke o jiri bụrụ gọọmentị. ", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Iji maa àtụ, n'oge korona rịkarịchara elu; oge a chọpụtara na ndị ahịa Eke Awka ekweghị eyi uwe mkpuchi imi (bụ 'facemask') maọbụ rube isi nye ntụziaka ahụ e nyere banyere ọrịa korona; gọọmentị wèrè iwe mèchie ahịa Eke Awka ruo ihe dịka izuụka abụọ, tupu o meghekwa ya. Ngwangwa o mepere ya, onye ọbụla were ọsọ ga goo ya bụ uwe mkpuchi imi ozigbo, ma màlitekwa irube isi na ntụziaka ndị ọzọ niile ahụ e nyere banyere ya bụ ọrịa; ma ndị ọ sọrọ, ma ndị ọ sọghị. Ọ bụ ụdị ihe dị etu a ka e kwesiri ime ma ọ bụrụ na a hụ ụlọakwụkwọ ọbụla dị n'ala Igbo a naghị akụzi Igbo. ", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "N'ụdị ọnọdụ dị etu ahụ, ihe a ga-eme bụ e mechie otu maọbụ abụọ n'ime ụlọakwụkwọ ndị na-eme ihe ahụ, ndị ụlọ mgbasaozi ekwusie ike ma mee ka a mara ihe mere e jiri mechie ya bụ ụlọakwụkwọ. Nke ahụ mee, ị hụ na o nweghị ụlọakwụkwọ ga-amalitezị inupù isi n'ihe dị etu ahụ ọzọ. Mana, matakwa na mmechi m na-ekwu abụghị nke ọ ga-abụ e mechie ya, ọ bụrụ kpamkpam maọbụ ọ dịbasịzie. Ọ bụrụ na e mechie ya, e nye onyeisi ụlọakwụkwọ ahụ ihe dịka izu ụka ole na ole, ka o were lebà anya ma megharịa ihe ọbụla mere na a naghị akụzi Igbo n'ụlọakwụkwọ ahụ. Ya bụ na ọ bụrụ na e mechie ya, ọ dịa nwa mgbe ntà, e meghekwa ya, maka na agụmakwụkwọ ụmụakwụkwọ ahụ dị anyị mkpa nke ukwuu. Ihe anyị anabataghị bụ na a bịa n'ụlọakwụkwọ Igbo, a na-akụziri ụmụakwụkwọ naanị asụsụ bekee, asụsụ French, asụsụ Chinese maọbụ asụsụ ndị ọzọ; mana a naghị akụziri ha asụsụ Igbo. Ọ bụ ihe jọgburu udele na njọ ma sigbuo nkakwụ n'isi. Ịmụta asụsụ ndị a niile dịchakwa mma, mana mmadụ ọbụla kwesigodiri ịmụta asụsụ nke obodo ya.", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": " Heei! Nke ahụ ga-amagbu onwe ya nụ. N'eziokwu, ị gbọrọ ihe ewu na-eri ugbua, maka na o teela anyị siri tinyebe anya n'ụmụ ihe ahụ; i wee kwutekwa ya taa. Ka m gwa gị nke bụ eziokwu asụsụ bekee siri ike ọgụgụ karịa asụsụ Igbo, mana otu ihe mere ndị mmadụ ji agụsi bekee ike ma na-amụtakwa ya bụ na e mere ya ka ọ bụrụ iwu na ọ bụrụ na ị maghị ya maọbụ mee nke ọma na ya site n'inwe ákàrà 'credit' na ya, ị gaghị enwe ike ịba mahadum; a gaghị ewèkwa gị n'ọrụ.  Dịka m siri gwa gị na mbụ, steeti dị icheiche emeela ya ka ọ bụrụ iwu na ị ga-emerịrị nke ọma n'asụsụ ha ma nweruo opekatampe 'credit' na ya tupuu ị bàá mahadum ha. Kedụzị ihe ji ndị Igbo ime nke ha?", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Chetekwa na ndị Igbo na-atụ n'ilu, sị na ọ bụrụ na mbụzụ atụghị ọnụ oge ibe ya na-atụ, ala akpọnahị ya nkụ. Nke a mere o jiri dị mkpa na anyị mere ihe dị etu ahụ kwesiri na anyị ga-eme ugbua, dịka steeti ndị ọzọ megoro ya, tupu ihe akawanye njọ. O ruzie oge ahụ, anyị asịbazie na a na-akpagbu anyị n'asụsụ. Nke ahụ bụkwa asị, maka na o nweghịkwa ka gọọmentị si akpàgbu anyị n'asụsụ. Gọọmentị Nigeria kwuru n'akwụkwọ iwu na-achị ala Nigeria, na nkeji nke iri ise na ise (section 55) sị na ọ bụ asụsụ atọ ka a ga-agbakwụnyere asụsụ bekee wee na-eme ihe ọbụla na Nigeria. Gịnị bụ asụsụ atọ ndị? Hausa, Igbo na Yoruba. Ị bịakwazie n'akwụkwọ atụmatụ iwu na-achị mmụta, nke a kpọrọ 'National Policy on Education', e dewara ya edewa ka ọ pụta ìhè, sị ka onye Nigeria ọbụla mụta asụsụ ya, mana ya kabakwa ahụ mụta otu n'ime asụsụ atọ a gọọmentị nabatara n'akwụkwọ iwu ala Nigeria. Iji maa atụ, a sị onye bụ onye Efik mụọ asụsụ ya, mana ya mụtakwuo otu n'ime asụsụ atọ ahụ –Igbo, Hausa na Yoruba. Ya bụ na o nweghịkwa ka ndị Igbo ga-esi sị na gọọmenti na-akpagbu ha n'asụsụ. Onye ọbụla kwuru nke ahụ na-atụ nnukwu asị.", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Ị makwa na ndị UNESCO depụtara akwụkwọ banyere etu a ga-esi na-akụziri ndị nta akara asụsụ ọdịnala? Ha mere mmemme mbupụta (launching ceremony) akwụkwọ ahụ n'Abuja; mana ha mezịrị ya n'usoro nzikọrịta ozi ọgbara ọhụrụ 'Zoom' n'ihi ọrịa korona. Mana ihe anyị hụgoro kemgbe ahụ bụ na a bịa tụgharịa ya na Hausa, ọ gaghị ete aka, ndị Hausa abịa gokọrọsịa nke ha; a tụgharịa ya na Yoruba, ọ gaghị ete aka, ndị Yoruba egokọsịa ya; mana a tụgharịa ya n'Igbo, ọ dọrọ, a gaghị ego ya; ọ bụrụ 'ewu erighị, ọkụkọ atụghị'. ", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Ị gaa n'ụfọdụ ebe dị iche iche a na-aka ụka n'Abuja, ebe ndị Igbo soro bụrụ ụkọchukwu, a tụgharịa akwụkwọ ekpere maọbụ akwụkwọ e ji aka ụka n'asụsụ Hausa, Igbo na Yoruba, ndị Hausa na Yoruba egokọsịa nke ha ozigbo; nke ndị Igbo adọrọ ebe ahụ, n'agbanyeghị na ọ bụ ndị Igbo kacha n'ọnụọgụgụ mmadụ n'ebe ahụ. Ị hụla na ya bụ ihe jọgburu onwe ya, n'ihi ajọ ọnọdụ asụsụ Igbo nọ na ya taa na etu ndị Igbo si emeso asụsụ ha. Anyị ekwugidela, ma ka na-ekwukwa. Mana ị ma na anyị enweghịnị ike ịmanyé ndị mmadụ ka ha mee ihe anyị kwuru. Ọ bụ ya mere o jiri dị mkpa na gọọmenti lebàrà anya n'ihe ndị a niile anyị na-ekwu ma jiri ikike o nwere wee tinye ya n'ọzụ n'ozuzuoke. Ya bụ na atụmatụ gị ahụ ga-amagbu onwe ya ma ọ bụrụ na e mee ya.", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": " Ka m gwa gị, ndị òtù mba ụwa UNESCO kwuru na asụsụ Igbo ga-anwụ; ihe ahụ bụghị njakịrị maọbụ egwuregwu. Ha mere nchọcha, wee hụ na ihe na-eme n'asụsụ Igbo, na a hapụ ya etu ahụ, ị mara na asụsụ Igbo ga-anwụnyụ anya. Mana ekele dịrị Chineke na ọtụtụ ndị mmadụ bụ ndị Igbo ñụrụ ara nne ha nke ọma na-agbasi mbọ ịhụ na e mehàrịsịrị ihe ndị a. Iji maa atụ: ị hụkwara ka ọ dị na ntị, bụ onye nkuzi iji asụsụ bekee were akụzi asụsụ Igbo n'ụlọakwụkwọ? Ò nwere onye amaghị na nke ahụ bụ ihe a na-ahụtazị ugbua n'ọtụtụ ụlọakwụkwọ dị icheiche, ma bụrụkwa ihe jọgburu onwe ya? Ọ na-adị mma onye mee nke ọma, è tòó m ya. O nwere ótù onye nkuzi na mahadum ala anyị dị na Nsụkka kwugidere sị emezịna ihe dị etu ahụ na mahadum ahụ (oge ọ ka nọ n'ọkwa dị àlà), a na-elelị ya. Chineke wee megide ihe, o wee ruo ogoogo ọkammụta. Ngwangwa o ruru ogoogo ahụ, ọ mazị ka o siri me, e wee machie ya kpamkpam, mmadụ imezị ihe dị etu ahụ na mahadum ahụ. Aha onye ahọ bụ Ọkammụta Innocent Nwadike, onye Imo na-akụzi na mahadum Nsukka ahụ. Ọ bụ ya kwụsịrị iji asụsụ bekee wee na-akụzi asụsụ Igbo na mahadum ahụ. ", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Enyekwara m aka n'ebe ụfọdụ, maka na ofu ihe bụ ịkụzi Igbo, nke ọzọ bụkwa a bịa a sị na mmadụ nwere nzèré 'Degree' maọbụ 'Masters' n'Igbo; mana a gazie n'akwụkwọ o jiri nwete nzèré ahụ, ọ bụrụ na bekee ka e dere ya. E mechaara o nwee kọmitii e tinyere m na ya na mahadum Nnamdị Azikiwe, a zọọ ya ka e si azọ; m wee gwa ha na m ga-apụkwa na kọmitii ahụ ma ọ bụrụ na ha anabataghị na onye ga-agụ Igbo maọbụ nwee nzèré 'Degree', 'Masters' maọbụ 'PhD' n'asụsụ Igbo, na ihe ọ ga-ede bụkwa n'asụsụ Igbo ka ọ ga-ede ha niile. Otu onye nkụzi wee sị kedu onye ga-agụ ihe ndị ahụ ma ọ bụrụ na e dechaa ha n'asụsụ Igbo? M wee gwa ha sị mechienụ ngalaba asụsụ Igbo ma ọ bụrụ na o nweghị onye ga-agụ ya, maka na ọrụ ha bụ ịnọ, wepụta ma kwàlite etu a ga-esi na-agụ Igbo. Ama m na ugbua, na ọ bịara dị ka a ga-asị na ọ na-ahịa ahụ ịgụ asụsụ Igbo. Mana otu n'ime nsogbu mere asụsụ Igbo jiri dị ka ọ na-ahịa ahụ ọgụgụ bụ na a naghị ede ya nke ọma ka o siri kwesi. Ọ bụrụ na e dee ya nke ọma etu e kwesiri isi wee dee ya, ọ dị mfe ịgụ ya agụ. ", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "O nweghị asụsụ dị ofere, maka na ị sị m kwuo, m ga-asị na asụsụ bekee sokwa n'asụsụ sikarịchara, maka na o nweghị ihe ị gaghị ahụfọ n'asụsụ bekee. Iji maa atụ, n'asụsụ bekee, a kpọọ 'Ch' otu ihe ebe a (dịka 'Chemistry'), a kpọọ ya ihe ọzọ n'ebe ọzọ (dịka 'Church). O nwere otu mgbe m legidere ụmụ ihe ndị a wee jụọ kedụnnọọ ka mmadụ siri mechaa wee mụta asụụ bekee a? Ya bụ na asụsụ bekee siri ike mmụta, mana n'ihi na a na-akụzi ya, ma bụrụkwa na ọ bụ ya ka ọ ga-abụ mmadụ emeghị nke ọma na ya n'oge ule, ọ gaghị abanye mahadum; onye ọbụla na-agụ, na-amụ ma na-asụ ya. Mana ọ bụrụ na e tie ụdị iwu ahụ maka asụsụ Igbo, ị mara na onye ọbụla bụ onye Igbo ga-ebido gụsibe asụsụ Igbo ike, na-amụ, ma na-asụkwa ya. ", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Ozi niile a anyị na-agbasa banyere ikwalite asụsụ Igbo nọ ọdụ ka ọ bụ njakịrị ka anyị na-ama (ana m ekwu ka ọ dị n'obi). Ọ bụ ihe doro anya na o nweghị ihe ndị mmadụ na-eme ma ọ bụrụ na e nweghị mmanye ọbụla na ya maọbụ jiri aka ike wee so ha. Ya bụ na gọọmentị –(maka na ọ bụ gọọmenti ji ikike kacha ikike n'ụwa gbaa gburugburu ma e wepụ Chineke, mana a gaghị ewepukwanụ ya) —kwèsìrì ileba anya n'ihe ndị a niile anyị kwuru. Ọ bụrụ na e tinye ihe ndị a n'ọrụ ma jiri mmanye wee so ya, ana m agwa gị na ọ gaghị eru otu ahọ maọbụ ahọ abụọ, ndị a niile na-ekwu na ha amaghị asụ maọbụ ghọta asụsụ Igbo akwụsị ime nke ahụ ozigbo. Ha niile ga-amalite sụba ma ghọtaba asụsụ Igbo n'ike.", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Dịka mgbakwụnye n'ihe ndị fọrọ afọ gọọmenti kwesiri ime iji kwalite asụsụ Igbo, onye gọọmentị ọbụla ga-agwa ndị Igbo okwu, kwesiri ka o kwuo ya n'asụsụ Igbo. Nke ahụ bụ ihe Obasanjo na-eme na Yoruba; ma bụrụkwa ihe Buhari na-eme ma ọ chọọ ịgwa ndị Hausa okwu. Ọ bụ anyị ka ndị ahụ n'ogoogo? Tupu onyeisiala Nigeria n'oge mbụ bụ Yaradua lagoro mmụọ anwụọ, okwu ikpeazụ o kwuru bụ na BBC Hausa ka o kwuru ya. I lechaa ihe ndị anya, amaghịzị m ihe o jiri dị ka ọ bụzị anyị bụ ndị Igbo ka asụsụ bekee kachara dị mkpa karịa ndị Nigeria ndị ọzọ. ", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Ka anyị na-ekwu nke a ka anyị na-ekwukwa maka ndịisi ụka. Ndịisi ụka kwesiri ịma na Chineke bụ ya kere ma nye anyị asụsụ Igbo. Ọ bụrụ na ọ bụ Ekwensu nyere anyị Igbo, anyị akwụsị ya; mana ọ bụ Chineke nyere anyị asụsụ ahụ. Ya bụ na o kwesiri anyị na-agwa ya okwu, na-arịọ ya ihe, anyị ejiri asụsụ o nyere anyị wee na-eme ya. Onye ọbụla gbaghaa ihe a m na-ekwu, ya gaa n'Akwụkwọ Nsọ, gụọ Nehemiah 13:22-25 ka ọ hụ ihe Akwụkwọ Nsọ na-ekwu maka ndị amaghị asụsụ ha na ndị hapụrụ asụsụ ha sụba asụsụ ndị ọzọ. Nke a bụ ihe dị n'Akwụkwọ Nsọ; ọ bụghị m dere. Ya bụ na amaghịzị m ihe anyị bụ ndị Igbo jiri gbakụtazie asụsụ anyị azụ, ma were asụsụ ndị mba ọzọ na-aka ụka oge niile n'ala Igbo. Nke a bụzị ndị ụka niile na-eme ya, mana ndị kachabụ eme ya bụ ndị ụka ọgbara ọhụrụ. Ya bụ ihe ajọka.", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": " Ihe na-eche aka mgba ebuka. Nke mbụ bụ na ndị be anyị na-enwekarị mmasị n'ihe si na mba ọzọ, karịa nke anyị. A bịa ugbua n'ihe dịka nri, ọ bụ ugbua ka anyị bidorokwa kpọba nri be anyị nri. Ụfọdụ ndị ọcha hụrụ mmanya ngwọ n'anya nke ukwuu karịa mmanya nke ha, maka na ọ bụghị naanị na ọ bụ mmanya dị ka Chukwu siri kèé ya; ọ bụkwa mmanya chukwu kechasịara, tinye ya ihe niile a chọrọ. Mana a bịa na be anyị, ndị be anyị ana-akpọ ya 'mgbàgbú ijiji'. Ị ma na ngwọ bụ mmanya na-ekpò íkpò ọma ma na-atọkwa ezigbo ụtọ, nke na ọbụladị ijiji, añụ na ihe ndị ọzọ na-enwe mmasị na ya. Mana ọ na-abụzị ijiji bịa ịñụ ya oge a gbanyere ya n'iko, wee nwee ka o siri dànye n'ime ya, ọ gbàgbuo ya; ndị be anyị wee bidozie kpọba ya mgbagbu ijiji. Ọtụtụ ndị Igbo anaghị añụkwa ya.", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Ọtụtụ ihe a na-eribụ be anyị, ndị be anyị gbakụtazịrị ha azụ. Ọbụladị ugiri, a naghị atakarịzịkwa ya; ihe a na-akpọzị ya bụ 'Monkey Mango'. Ị gaa n'ime ahịa, otu ekpem mmanya ndị ọcha mepụtara, e nwere ike na-ere ya N10,000; mana nke anyị nwetazịrị be anyị, anyị akpọọ ya 'ilicit gin'. Ya bụ na anyị bịara jide ihe anyị nwere, wee kọtọchasịa ha, ma na-enwezị mmasị na nke ndị ọcha. O kwesiri ka anyị malite imezigharịsị ụfọdụ aha ahụ anyị ji akọtọsị ihe e meputere na be anyị. Obasanjo amakwụghị onye m bụ, mana o nwere otu ihe o mere tọrọ m ụtọ oge ọ na-achị. Ọ sị sị akpọzịna mmanya ngwọ 'Palm wine', kama sị kpọbazie ya 'Champalm' (dịka 'Champagne' bụ mmanya na-ewù oge ahụ) ka o wee wèlite aha ya.", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Nke abụọ bụ na o kwukwara na ndịisi ga-esozị na-añụ ya oge ahụ. Ọ bụrụ na ị bịa n'ebe a na-eme nnukwu oriri, ị hụ ka a ga-eburu mmanya waịnụ dọbara ndịisi na teburu, ma buru mmanya ngwọ dọbara ndị obere mmadụ nọ. Mana oge Obasanjo kwuchara nke ahụ, ọ bụrụ na ị bịazie n'ebe ahụ ndị nnukwu mmadụ nọ, ị hụkwa mmanya ngwọ, hụ ihe e ji agbara ya. Ka a na-ekwu maka asụsụ ka a na-ekwu maka ákwà na ejiji. Nke a pụtara na ndị isi dị mkpa n'inye aka n'ịkwàlite ihe ndị a, maka na a naghị ahapụ isi mkpịsị aka wee gbaba ụrịọm; mmadụ enweghị ike ime ya. Ya bụ na ngwangwa ndịisi nyere ntụziaka ma malite imezupụta n'onwe ha, ị hụ na ndị ha na-achị achị ga-esonyebe ozigbo ozigbo.", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Otu ọ dị, onyeisi anaghị amacha ihe niile. Ya bụ na o kwesiri o nwee onye ọbụla jiri atụmatụ dị mma wee bịa, onyeisi anabata ya, ma nụrụkwa ihe o jiri bịa. Ọ bụrụ na o kwuchaa, a nabata atụmatụ ya ahụ, e were ya tinye n'ọrụ. Arụọla m ọrụ dịka onyeisi n'ụfọdụ ogoogo dị icheiche, mara ihe dị na ya. Arụọla m ọrụ dịka Kọmishọna, rụọ ọrụ dịka onyeisi mahadum, tinyere ebe ndị ọzọ. Ya bụ na amaratụla m ihe ụfọdụ ndịisi na-ahụ. Otu ihe m kachara mụta n'oge ahụ ịña ntị n'atụmatụ ọbụla ndị m na-achị wetara ma lebaa ya anya nke ọma. Mana ọtụtụ ndịisi taa anaghị emezị ihe dị etu ahụ; nke ahụ wee bụrụ nnukwu nsogbu na ihe iche aka mgba. ", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Ana m ekele ụnụ bụ ndị na-ede ma na-ebipụta asụsụ Igbo taa, na-asị ka Chukwu gọzie ụnụ maka mbọ ụnụ na-agba n'ịkwalite asụsụ Igbo. Jisienụ ike.", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Ndeewo.", "author": "Izunna Okafor", "title": "Ịkwalite Asụsụ Igbo: Gọọmenti Na-Agbalị, Mana Ọrụ Ka Bara Ụba — Pita Ejiofor", "category": "Obibi Ndụ"},
{"text": "Izunna Okafor dere edemede a", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Ịlụ nwaanyị bụ ọzọ dịịrị okokporo niile, ma bụrụkwa a na-agụrụ akwụ nwanne ya a na-éghè.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Ọ bụ ụkwa ruo oge ya, ọ daa. Ịlụ nwaanyị bụ okokporo rie ọ lakpuo n'ihi na ọ bụ òkè ọhà, onye kere nke ya, ọ lakpuo be ya, ga ribe.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "N'ihi na a sị na ihe mmadụ ruru ogo ya wee rie, ọ bụghị akpịrị, ịlụ nwaanyị bụ omenala zuru ụwa ọnụ. Ya bụ, ndị mba ọbụla n'ụwa gbaa gburugburu na-eme emume ịlụ nwaanyị n'ihi na ọ bụrụ na ", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": " ịkpọ ngwere emeghị ihe o jiri bụrụ ịkpọ ngwere, ụmụaka ewere ya mee anụ, ma n'ọkọchị ma n'udu mmiri. Ọ bụ nke a mere okokporo ọbụla ji agbakarị ala ka ọ kpọta nke ya, maka na ọ na-abụ onye mee ihe ibe ya mere, o nwee ọnụ okwu n'ebe ibe ya nọ.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Ịlụ nwaanyị so n'otu n'ime njirimara ndi Igbo, ma n'oge gboo ma n'oge ugbua. Ọbụnadị akwụkwọ nsọ kwàdòrò ya, nke pụtara na Chineke onwe ya ghọtara ihe nwoke na-agabiga, ma ghọtakwa ebe o ji nwamkpi; o wee sị na ọ dịghị mma ka nwoke nọrọ naanị ya, maka na ahụ abụghị ogwodo nkụ.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Ịlụ nwaanyị nwèrè usoro n'ala Igbo, ma bụrụkwa nke uche dị n'ime ya, n'ihi na ọ bụghị ebe ọbụla onye siri pụta, ọ gaa maburu nwaanyị, bido lụba ya ozigbo. N'ala Igbo n'oge gboo, ịlụ nwaanyị na-abụ nnọọ nke a kwadobere nke ọma, ma bụrụkwa nke a na-ehi asaa naabọ n'anya were eme, n'ihi na onye banye, ọ banyesịgokwa. Nke ahụ bụ maka na ndi gboo ahụ ghọtara na alụm di na nwunye abụghị egwu apa ụtaba n'aka were àgbá. Ọ bụghịkwa 'suru ụtara ka m buru ofe m'. Ọ bụ ya mere na n'oge ahụ, a naghị enwekebe ọgu na mgba, esemokwu, ịgba alụkwaghị m, na ọtụtụ nsogbu ndị ọzọ dị iche iche a na-ahụtakarị ugbua n'ebe ịlụ di na nwunye dị.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Na mgbe gboo ahụ, nwoke na-achọ ịlụ nwaanyị nwegasịrị ụfọdụ ihe ọ ga-eme tupuu ọ kpọrọ ya bụ ogoli nwaanyị labaa. Mana ugbua, ihe ndị ahụ adagharịala n'ihi na ụmụokorobịa ọgbara ọhụrụ a na-atazị ya bụ mkpụrụ osisi na-achaghị acha ma na-erizịkwa ofe ahụ na-eghèghị èghè.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Nwaokorobịa ọbụla chọrọ ịlụ nwaanyị n'oge ahụ ga-ebugodi ụzọ tozuo òkè n'ihe e ji mmadụ eme ma bụrụkwa onye anọghị nkịtị, ka agụụ wee ghara igbu nwaanyị ọhụụ ahụ maka na ọ bịara ije di. A sịkwa na onye rie ede n'egheghị eghe, ọ gbaa ya na-ebeghị ebe. ", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Nwata nwoke ahụ, mgbe ọ hụrụ nwaagbọghọ chara acha ọ chọrọ ịlụ, ọ gaghị agwagodi ya ihe ọbụla, kama ọ ga-ebu ụzọ na-enyocha ma na-amụ ya dịka akwụkwọ. Ọ bụrụ na ọ chọpụta na ọ dị nnọọ mma idebe n'ụlọ, ọ ga-aga gwatụrụ nne na nna nke ya banyere ya bụ ụtụ chara acha ọ hụrụ n'ụzọ, ma kọwatakwara ha onye ọ bụ.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Oge ahụ, nne na nna ya ga-amalite inyocha na ịjụ ase banyere ya bụ nwata nwaanyị na ndị ezinụlọ ha, iji mara etu ha si eme, ịmara ma ndị si na ezinụlọ ahụ pụta ọ na-ezu ohi, ma ha ọ na-enwe nsogbu ụbụrụ, ma ha a na-akwụ ụdọ (maọbụ ma o nwere onye si n'ebe ahụ kwụgoro ụdọ n'oge gara aga); ma ha ọ na-amụnwukwa nwa, ọ kachasị nwa nwoke, ma ndi be ha ọ na-akpa nsi maọbụ na-ata amoosu, ma o nwere ihe ọjọọ ndị ọzọ dị iche iche e jiri mara ha, ọbụnadị ruo n'okwuru anọ gara aga (past four generations).", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Nke kachasị nke bụ na ha ga-enyochaa ma jụọ ase miri emi, iji mara na onye si n'ezinaụlọ ha ọ pụkwara ịlụ onye si n'ezinụlọ nke nwaanyị, ka o nwere ihe jikọrọ ha ọnụ dịka otu ọbara. Nke a bụ ka e wee gbochie nsogbu ụdị ọbụla ịdapụtara n'ọdịnihu maka na ọbara  esika. Ọ bụkwa ajụghị ajụ e rie na-ebute arịaghị arịa anwụọ.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Mgbe ha gadụchaara ihe ndị a, mechaa nnyocha niile ahụ wee ha na ụzọ gara, ha ga-ejikere buru ihe dịka otu ite nkwụ wee gaa be ndị nke nwaanyị iji mee ka ha mara na o nwere akwụ chara acha ebe ahụ ha chọrọ ịkpàrà. Nke ahụ ka a kpọrọ ije 'amara mụ ụzọ ọgọ' maọbụ 'ịkụ aka n'ụzọ' (dịka ndị si akpọ ya).", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Nke ahụ pụtara na ha bịara ịkụ aka n'ụzọ ọgọ iji mara ma a ga-emeghekwara ha; na ụzọ à gakwàrà.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "N'aka nke ha, ndị be nke nwaanyị nabatachaa ha na ije ha bịara, ha ga-emekwa otu ụdị nnyocha ahụ ndị be nke nwoke mere ma jụkwa ase niile ahụ ha jụrụ banyere ha n'ihi na a sị na ozu nwaada adaghị n'isi nna ọ daa n'isi ọkpara. ", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Ọ bụrụ na ha mechaa ihe ndị ahụ wee chọpụta na ọ ga-adaba, ha ga-eme ka nwa ha nwaanyị mara otu ihe siri gbata kwụrụ, iji wee mara ọnụ mmiri okwu ya banyere nke ahụ, maka na ọ bụ ya bụ ọnụ na-elo ụtara ma ụdị okpoko ọ chọrọ. Na ngwụcha ihe niile, ọ bụrụ na nke nwaanyị kweta, ọ ga-aga ilele ala na be nke nwoke iji mara ka ọnọdụ siri gbatakwụrụ n'ezinaụlọ ya. Nke ahụ bụkwa oge ya na nke nwoke ga-eji wee mụọ onwe ha iji mara ma ọ ga-adabakwa, na o rekwara ka a gọrọ. Ya na nke nwoke agaghịkwa abakwuru onwe ha chaa chaa, ma ya fọdụzie ije n'ọnwa maọbụ ịpịa ọkụ.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "N'ikpeazụ, ụbọchị nwaanyị bịara ilele ala ga-ala, ọ ga-ebu ite mmanya n'isi wee ga kọọrọ ndi be ya ihe ọ hụrụ banyere ya bụ ezinaụlọ, wee gwa ha ma ọ ga-adaba maọbụ na ọ gaghị adaba. Ọ bụrụ na nke nwaanyị kweta, a ga-ezighachizịrị ndị be nke nwoke ozi ka ha bịa, e wee kànyezie ụbọchị a ga-abịa ime ego (maọbụ ime ego na ịgba nkwụ). E wee zibezịe ndị ikwu na ibe.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Ọ bụzị mgbe e mekọrọchaara ihe ndị a niile ka nke nwaanyị ga akwakọrọzị ngwongwo ya lakuru nke nwoke n'ihi na ọ kwụọla ụgwọ isi ya ma nyekwa ndị be ya ihe ha na-eri, nke gosiri na o chizuona ma tozukwa òkè ịkpọrọ ya dịka nwunye. Ọ bụkwa ịhụnanya na ezi akparamagwa ka a na-agbaso were alụ nwaanyị n'oge ahụ, bụ nke na-emezị ka alụm di na nwunye na-atọ ụtọ; ezinụlọ ebirikwa n'udo. ", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Nke ahụ wee bụrụ nrụtụaka n'etu ndi Igbo si emebụ ya n'oge ahụ.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Mana ugbu a, ihe adagharịchaala n'ihi na ndị torobịa anyị na-atazịkwa n'achaghị acha, ma na-erizịkwa n'ajụghị ase. ", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Ugbua bụzị oge ọ ga-abụ a chọọ ịlụ nwaanyị, nwaokorobịa chọrọ ịlụ nwaanyị ga-achọgodi ka o buru ụzọ detụ ya ire, rie ihe nne ya riwọrọ ya maọbụ bịnyegodi nke nwaanyị ogbe afọ tupuu a mara na a ga-alụ ma ọ bụ na a gaghị alụ.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Ọ bụzịkwa ebe onye siri kote nwaanyị ugbua, o koro ya lakpute sị na ọ na-alụ ya alụ; ebe ụfọdụ na-anọ ebe ha hụrụ nwata nwaanyị anya mbụ gbado ya ma kwe ya nkwà ịlụ ya ozigbo ozịgbo; nke nwaanyị ekwetekwa zigbo ozịgbo ahụ n'egbughị oge, maọbụ n'ajughịkwa èsè.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Onweghizịkwa ihe dịka ilele ala, ma ọ bụ inyocha mara ka ezinaụlọ ndị ahụ dị maka na ọ na-eghuzị ụmụ okoro na ụmụ agbọghọbịa ugbu a eghu, ọkachasị ọ bụrụ ebe ego dị. Ha wee chezọọ uru ara baara ikwe maka na ọ na-adịzị onye ọbụla n'ọkụ n'ọkụ, nke tinyegoro ọtụtụ ezinụlọ n'ọnọdụ ọjọọ dị iche iche, tisàá ọtụtụ ezinụlọ taa, ebe ọtụtụ bụzịkwa a lụọ ta, a laa echi maka na ha bụ ọkụkọ ajụwughị ajụwu tupuu ribe. Ụfọdụ esikwana n'ụzọ dị otu ahụ dinaa ma ọ bụ lụọ otu ọbara ha na-maghị ama; nke bụ nnukwu arụ kwọ nwa n'ala Igbo, ma sokwa n'ihe ji ọtụtụ ezinaụlọ agaghị n'ihu maọbụ amụtaghị nwa, maọbụ nwa nwoke, ruo n'ụbọchị taa. ", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Ọtụtụ mmadụ atụfugokwa ndụ ha n'ihi ajọ nwoke maọbụ ajọ nwaanyị ha lụtara maka na ha ajụghị ase, maọbụ mee ihe ndị ọzọ kwesiri ekwesi tupu ha lụba. Ọtụtụ na-ejikwa maka ego maọbụ mma ihu wee lụọ onye ha ekwesighị ịlụ, bụzị nke mere na e bighị ebi n'ọtụtụ ezinụlọ taa, maka na ngwngwa ego gwụrụ, nsogbu abata.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "E nwekwara ọtụtụ ihe égwù na ajọ ọnọdụ ndị ọzọ dị iche iche na-esikwa n'ihe ndị ahụ apụta.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Ndị Igbo be anyị, na nchịkọta, mmechakọrọ ihe ndị a niile bụ ka anyị laghachinụ azụ n'ụzọ na usoro ahụ uche dị n'ime ya, bụ etu e sibụ alụ nwaanyị n'ala Igbo n'oge gboo, ka anyị wee gbanahị ọdachi, nsogbu na ihe égwù ndị ọzọ niile na-esi ime ya apụta, bụ nke jupụtakwara n'ọtụtụ ezinaụlọ taa; ka udo wee dịrị anyị. ", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Nke a ga-emekwa ka anyị nọọ ogologo ndụ ruo ahọ ole Chineke debeere anyị, maka na mmadụ ịlụta ajọ nwaanyị maọbụ ajọ nwoke na-eweta ọnwụ erughị eru maka na ọ bụkwa n'otu ebe ahụ ọkụkọ na-akpa nri ka a na-ebute ozu ya. Ajụghị ajụ erie bụkwa ya na-ebute arịaghị arịa anwụọ. Ọzọ, nwaanyị bụkwa ahịa akpa, onye enyochaghị enyocha wee goro laa, ihe ọ tọghetere, ya na chi ya.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Ya bụ, ka anyị hie asaa naabọ n'anya, maka na onye banye, ọ banyesịgo. Ọ na-abụ agadi nwaanyị kachie ntị wụọ aja, e bute ozu ya n'ofè nke ọzọ.", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Omenala Igbo ga-adịrịrị", "author": "Izunna Okafor", "title": "Ịlụ Nwaanyị n'Ala Igbo: Oge Mbụ Na Oge Ugbua", "category": "Obibi Ndụ"},
{"text": "Izunna Okafor dere akụkọ a", "author": "Izunna Okafor", "title": "RoLAC na Gọọmenti Anambra Eweputela Akwụkwọ Maka Asụsụ Mmegharịahụ", "category": "Obibi Ndụ"},
{"text": "Njikọaka gọọmenti steeti Anambra na òtù 'Rule of Law And Anti-Corruption, RoLAC' amịtakwala ezi mkpụrụ ọzọ, dịka òtù abụọ ahụ bipụtara ma wepụta akwụkwọ ndekọta nkọwa maka asụsụ mmegharịahụ.", "author": "Izunna Okafor", "title": "RoLAC na Gọọmenti Anambra Eweputela Akwụkwọ Maka Asụsụ Mmegharịahụ", "category": "Obibi Ndụ"},
{"text": "Mwepụta akwụkwọ ahụ a kpọrọ (na bekee) \"Directory Of Sign Language Interpreters\" bụ nke weere ọnọdụ n'Awka ma bụrụkwa nke RoLAC mere site na njikọaka ụlọọrụ gọọmenti steeti Anambra na-ahụ maka ọdịmma ọhaneze na ihe metụtara ụmụaka na ụmụnwaanyị. ", "author": "Izunna Okafor", "title": "RoLAC na Gọọmenti Anambra Eweputela Akwụkwọ Maka Asụsụ Mmegharịahụ", "category": "Obibi Ndụ"},
{"text": "Ya bụ akwụkwọ ndekọta bụ nke depụtasịrị aha mmadụ niile e nyere ọzụzụ n'asụsụ mmegharịahụ (sign language) na steeti Anambra nà ihe ndị ọzọ dị mkpa banyere ya bụ asụsụ na ndị na-akọwa ya. ", "author": "Izunna Okafor", "title": "RoLAC na Gọọmenti Anambra Eweputela Akwụkwọ Maka Asụsụ Mmegharịahụ", "category": "Obibi Ndụ"},
{"text": "N'okwu ya na mmemme ahụ, onyeisi RoLAC na steeti Anambra, Oriakụ Josephine Onah kèlere gọọmenti steeti Anambra maka nkwàdo dị iche iche ọ na-enye ndị ikedịnobi, bụ ndị nwere nkwarụ n'otu akụkụ ahụ ha maọbụ nke ọzọ.", "author": "Izunna Okafor", "title": "RoLAC na Gọọmenti Anambra Eweputela Akwụkwọ Maka Asụsụ Mmegharịahụ", "category": "Obibi Ndụ"},
{"text": "O mere ka a mara na ọchịchị Gọvanọ Obiano enyele ndị ikedinobi ohere na ezi ọnọdụ kwesiri ekwesi ma mee ka ha soro n'ihe a na-eme na gọọmenti ya, ma kwezie nkwa ịga n'ihu n'ịkwadò ezi njikọaka ahụ dị n'etiti gọọmentị ya na òtù RoLAC.  ", "author": "Izunna Okafor", "title": "RoLAC na Gọọmenti Anambra Eweputela Akwụkwọ Maka Asụsụ Mmegharịahụ", "category": "Obibi Ndụ"},
{"text": "O mere ka a mara na akwụkwọ ahụ ga-enye aka imechi oghere ahụ dị n'etiti ndị àhụ ha zuru oke na ndị àhụ ha ezuchaghị oke na steeti ahụ, dịka o siri metụta inwe mkparịtaụka, nye aka n'ụzọ pụrụ iche n'ibelata mmekpa ahụ na arụrụala megide ndị ọlụsị, nye aka ịkwalite ikike dịịrị ha, ma nyekwa aka n'inwetara ha ikpe nkwụmọtọ oge ọbụla mmadụ megidere ikike dịịrị ha.", "author": "Izunna Okafor", "title": "RoLAC na Gọọmenti Anambra Eweputela Akwụkwọ Maka Asụsụ Mmegharịahụ", "category": "Obibi Ndụ"},
{"text": "Na ntụnye nke ya, onye ndụmọdụ pụrụ iche nye Gọvanọ Obianọ n'ihe gbasaara ndị ikedịnobi, bụ Ọkaiwu Chuks Ezewuzie kèlere Chineke maka ime ka atụmatụ na ihe niile gbasaara iwepụta akwụkwọ ahụ gaa siriri-werere.", "author": "Izunna Okafor", "title": "RoLAC na Gọọmenti Anambra Eweputela Akwụkwọ Maka Asụsụ Mmegharịahụ", "category": "Obibi Ndụ"},
{"text": "Dịka ọ na-ekele ndị òtù ya, ndị RoLAC, na ụlọọrụ gọọmenti steeti Anambra na-ahụ maka ọdịmma ọhaneze na ihe metụtara ụmụaka ba ụmụnwaanyị, maka", "author": "Izunna Okafor", "title": "RoLAC na Gọọmenti Anambra Eweputela Akwụkwọ Maka Asụsụ Mmegharịahụ", "category": "Obibi Ndụ"},
{"text": "nkwụdosiike ha, Ezewuzie kelekwara aka na-achị steeti Anambra bụ Gọvanọ Willie Obianọ na nwunye ya bụ Oriakụ Ebelechukwu Obianọ maka nkwàdo ha nyégárá ndị ọlụsị n'ime steeti ahụ, bụzị nke na-egosipụta na Gọvanọ Obiano bụ Gọvanọ kacha bụrụ enyì ndị ọlụsị kemgbe okike steeti ahụ.", "author": "Izunna Okafor", "title": "RoLAC na Gọọmenti Anambra Eweputela Akwụkwọ Maka Asụsụ Mmegharịahụ", "category": "Obibi Ndụ"},
{"text": "O kwezịrị nkwa na ha ga-aga n'ihu ijikọ aka ọnụ, ha na ụlọọrụ dị iche iche kwesiri ekwesi, iji kwàlite ezi ọnọdụ maka ndị ọlụsị na steeti ahụ.", "author": "Izunna Okafor", "title": "RoLAC na Gọọmenti Anambra Eweputela Akwụkwọ Maka Asụsụ Mmegharịahụ", "category": "Obibi Ndụ"},
{"text": "Izunna Okafor dere abụ a", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Gém gém gém gém!", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Dùm dùm dùm dùm", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Tìkó tìkó tìkó tìkó", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Gbám gbám dùm dùm.", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ụzụ akwa na-atụ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ọ bụ gịnị na-afịọ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Nwa nke mmadụ anwụọla", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Mana ọ bụghị ọnwụ gburu ya.", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Gịnị na-èkwòzị", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ịkwụ ụdọ na-ekwò", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Anyammiri na-ezò", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Mkpu akwa na-akpọ.", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Onye ọbụla na-agba ụrịọm", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ndị asụmmiri na-abụ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ọtụtụ na-adụ n'ùbú", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ọtụtụ ekweghịkwa abịarute nso", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Cha! Ihe arụ mèrè.", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ótù ihe mere ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Mana ihe atọ ka a na-akwara akwa", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Otu onye mere ya", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Mana ọtụtụ ka nke ahụ metụtara.", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Gịnị bụdị ihe atọ a na-akwara akwa?", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Mmadụ nwụrụ, nke ahụ otu", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Arụ mere, ọ bụrụ abụọ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ihe ichu aha dakwàsịrị ndị dị ndụ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Nke ahụ ga-adịkwa ọkpụtọrọkpụ.", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ịkwụ ụdọ bụ ihe arụ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ma n'anya chukwu ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ma n'anya mmadụ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Akụkọ ya agaghị akọchakwa akọcha", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Maka na ọ na-abụ nwata tote ọ nụrụ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ịkwụ ụdọ abụghị usoro kacha mma", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ịkwụ ụdọ abụghị ejechaa ọgwụ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ịkwụ ụdọ anaghị enyekwa ezumike", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Maka na onye kwụrụ ụdọ n'eje ọkụ mmụọ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Ebe ọ ga-anọ hụ nke bụ ahụhụ anya", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Onye gburu onwe ya egbughịnụ ọchụ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Mana ihe o gburu karịrị ihe gburu ya", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Onye o ribìdòrò kọtara nwanne ya", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Maka na ọ na-abụ nnụnụ mechie ọnụ ya", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Agụụ egbughị ya, akpala afụchie ya ikè.", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Onye a gwara agwa ma ọ nụghị anụ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "O mee mee ọ hụ ahụ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Agadi nwaanyị kachie ntị wụọ aja", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "E bute ozu ya n'ofè nke ọzọ", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Arịọ m ụnụ niile:", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Onye akwụkwala ụdọ.", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "© Izunna Okafor", "author": "Izunna Okafor", "title": "Onye Akwụkwala Ụdọ", "category": "Abụ"},
{"text": "Isi ụtọ a na-anụ na ntị", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Mgbochi ọrịa a kpụ n'ọnụ", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Okwu nkà e ji n'aka nri", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Mana ha niile bụ n'elu ọnụ", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "A kpọrọ ya ọchịchị onye kwuo uche ya", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Mmadụ ole n'ime anyị kwugoro uche ha", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Ebe e jigoro aka ike kpuchie apịa ọnụ", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Onye kwuo nke tọrọ ya, a tụwaa ya ọnụ", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Kedụ maka ụmụ egbe ha kwògoro ọdụ ", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Ka onye ọbụla ghara ifego ogo nke karịrị ha", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Dịka a ga a ga-asị na ha bụ ihe e debere n'ọrụ", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Onye zọọ ọnọdụ ruru ya, e nye ya iche nke karịrị ya.", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Ala Naịjiria bụ akpa aja", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Ọchịchị onye kwuo uche ya na-atọ aja aja", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Onye loo ya bụ akpụ aja n'ike ", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Ndị ndu ehoo ya ka ero n'ike", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Oke ji na àbàla ọ na-azọ ihu ọba", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Ọ na-abụ akpa ezughị ezè dibia", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Ofeke anyarakwuo atọ", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Ndị mbụ na oke udele ọ na-emekọ ihe mmụọ", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "N'eziokwu, ", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Mmọnwụ ọbụla ma obom ruuru ya", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Ndị ala anyị chọrọ ezi ọchịchị", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Ebe onye ọbụla ga-enwe ọnụ okwu", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Ntụnye ndị nzè ka e ji emerụ okwu", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Egbe bere ugo bere ọha obodo amagbuo onwe ya", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "© Izunna Okafor", "author": "Izunna Okafor", "title": "Naịjiria Na Ọchịchị Onyekwuoucheya: Nrọ Ịba", "category": "Abụ"},
{"text": "Chaị", "author": "Izunna Okafor", "title": "Okigbo Ojoto", "category": "Abụ"},
{"text": "Ọnwụ emeela ụwa ihe", "author": "Izunna Okafor", "title": "Okigbo Ojoto", "category": "Abụ"},
{"text": "Isi dara n'akaghị aka", "author": "Izunna Okafor", "title": "Okigbo Ojoto", "category": "Abụ"},
{"text": "Ọ bụ gịnị ka a na-ekwu?", "author": "Izunna Okafor", "title": "Okigbo Ojoto", "category": "Abụ"},
{"text": "Okigbo Ojoto alaala mmụọ", "author": "Izunna Okafor", "title": "Okigbo Ojoto", "category": "Abụ"},
{"text": "Ezi nwa idoto ejebe obodo afụdobe.", "author": "Izunna Okafor", "title": "Okigbo Ojoto", "category": "Abụ"},
{"text": "Chaị, ihe mere n'Ojoto", "author": "Izunna Okafor", "title": "Okigbo Ojoto", "category": "Abụ"},
{"text": "Mmiri Idoto ebegbuo onwe ya n'akwa", "author": "Izunna Okafor", "title": "Okigbo Ojoto", "category": "Abụ"},
{"text": "Ọ bụzịkwà Idoto ka a na-akwọrọ, ka ọ bụ anyammiri ya?", "author": "Izunna Okafor", "title": "Okigbo Ojoto", "category": "Abụ"},
{"text": "Ịhụnanya nne na nwa.", "author": "Izunna Okafor", "title": "Okigbo Ojoto", "category": "Abụ"},
{"text": "Ọ bụ ezie na ihe a emeghị taa", "author": "Izunna Okafor", "title": "Okigbo Ojoto", "category": "Abụ"},
{"text": "Mana anyammiri ya ka dị ụwa n'anya taa", "author": "Izunna Okafor", "title": "Okigbo Ojoto", "category": "Abụ"},
{"text": "Maka na ọ na-abụ ụzụ tụọ n'ili dike", "author": "Izunna Okafor", "title": "Okigbo Ojoto", "category": "Abụ"},
{"text": "Ọha mmụọ na ọha mmadụ anụ ísì ozu ya.", "author": "Izunna Okafor", "title": "Okigbo Ojoto", "category": "Abụ"},
{"text": "Ọ bụ gịnị ka a na-ekwubedị ihe a?", "author": "Izunna Okafor", "title": "Okigbo Ojoto", "category": "Abụ"},
{"text": "Oke osisi Ojoto adaala", "author": "Izunna Okafor", "title": "Okigbo Ojoto", "category": "Abụ"},
{"text": "Ụmụ nnụnụ wee fesàá", "author": "Izunna Okafor", "title": "Okigbo Ojoto", "category": "Abụ"},
{"text": "Okpuru ọtọsị adaala òwù", "author": "Izunna Okafor", "title": "Okigbo Ojoto", "category": "Abụ"},
{"text": "Ụkpaka Ojoto na-ebezịkwa akwa", "author": "Izunna Okafor", "title": "Okigbo Ojoto", "category": "Abụ"},
{"text": "Onye ga-agụgụ ya obi?", "author": "Izunna Okafor", "title": "Okigbo Ojoto", "category": "Abụ"},
{"text": "Chaị! Ihe ọnwụ mere.", "author": "Izunna Okafor", "title": "Okigbo Ojoto", "category": "Abụ"},
{"text": "Okigbo Ojoto, odogwu nwoke", "author": "Izunna Okafor", "title": "Okigbo Ojoto", "category": "Abụ"},
{"text": "Agụ mere ìrè na ihe ukwu tupu ọ laa mmụọ", "author": "Izunna Okafor", "title": "Okigbo Ojoto", "category": "Abụ"},
{"text": "Ọ bụ akwụkwọ i dere ede?", "author": "Izunna Okafor", "title": "Okigbo Ojoto", "category": "Abụ"},
{"text": "Nke ụwa agaghị agụcha agụcha", "author": "Izunna Okafor", "title": "Okigbo Ojoto", "category": "Abụ"},
{"text": "Ọ bụ nzọụkwụ dimkpa gị?", "author": "Izunna Okafor", "title": "Okigbo Ojoto", "category": "Abụ"},
{"text": "Nke mmiri agaghị amacha amacha?", "author": "Izunna Okafor", "title": "Okigbo Ojoto", "category": "Abụ"},
{"text": "Ka bụ ọgụ ị lụrụ àlụ dịka nwoke", "author": "Izunna Okafor", "title": "Okigbo Ojoto", "category": "Abụ"},
{"text": "Ma jiri ndụ gị chụọ àjà", "author": "Izunna Okafor", "title": "Okigbo Ojoto", "category": "Abụ"},
{"text": "Maka nnwereonwe nke mmadụ.", "author": "Izunna Okafor", "title": "Okigbo Ojoto", "category": "Abụ"},
{"text": "Nwadibịa loro obi ebule abụghịzị obere dibịa", "author": "Izunna Okafor", "title": "Okigbo Ojoto", "category": "Abụ"},
{"text": "Gbachibido gbachibido bụ maka anụ ala", "author": "Izunna Okafor", "title": "Okigbo Ojoto", "category": "Abụ"},
{"text": "Maka na a naghị agbachibido anụ elu agbachibido", "author": "Izunna Okafor", "title": "Okigbo Ojoto", "category": "Abụ"},
{"text": "Okigbo Ojoto bụ anụ elu", "author": "Izunna Okafor", "title": "Okigbo Ojoto", "category": "Abụ"},
{"text": "Ụwa apụghị ịgbachibido gị", "author": "Izunna Okafor", "title": "Okigbo Ojoto", "category": "Abụ"},
{"text": "Ọbụladị ma n'ọnwụ", "author": "Izunna Okafor", "title": "Okigbo Ojoto", "category": "Abụ"},
{"text": "Ude gị ka na-ede.", "author": "Izunna Okafor", "title": "Okigbo Ojoto", "category": "Abụ"},
{"text": "Ọ na-abụ akpịrị gụọ mmanwụ", "author": "Izunna Okafor", "title": "Okigbo Ojoto", "category": "Abụ"},
{"text": "Ọ dị ka a kọrọ ya ọgwụ", "author": "Izunna Okafor", "title": "Okigbo Ojoto", "category": "Abụ"},
{"text": "Ya dịba", "author": "Izunna Okafor", "title": "Okigbo Ojoto", "category": "Abụ"},
{"text": "Maka na e bugharịba ozu diochì ebe niile o tere nkwụ", "author": "Izunna Okafor", "title": "Okigbo Ojoto", "category": "Abụ"},
{"text": "Ị mara na ozu ya ga-ereka n'isi ndị bu ya", "author": "Izunna Okafor", "title": "Okigbo Ojoto", "category": "Abụ"},
{"text": "Chaị! Isi dike dara", "author": "Izunna Okafor", "title": "Okigbo Ojoto", "category": "Abụ"},
{"text": "Mana aja danyere n'olulu eruola ikwunne ya", "author": "Izunna Okafor", "title": "Okigbo Ojoto", "category": "Abụ"},
{"text": "Ncheta ka anyị ji abịa", "author": "Izunna Okafor", "title": "Okigbo Ojoto", "category": "Abụ"},
{"text": "Ụfọdụ dịkwa ka ha ọkà bù anyammiri n'anya", "author": "Izunna Okafor", "title": "Okigbo Ojoto", "category": "Abụ"},
{"text": "Mana a gaghị eji na ụtaba na-agba anyammiri wee kwụsị ịkpọ ya akpọ.", "author": "Izunna Okafor", "title": "Okigbo Ojoto", "category": "Abụ"},
{"text": "Ihe ala rìrì àkárịá", "author": "Izunna Okafor", "title": "Okigbo Ojoto", "category": "Abụ"},
{"text": "Ya dịba, maka na ụwa a bụ ahịa", "author": "Izunna Okafor", "title": "Okigbo Ojoto", "category": "Abụ"},
{"text": "Onye zụchaa nke ya, ọ laba", "author": "Izunna Okafor", "title": "Okigbo Ojoto", "category": "Abụ"},
{"text": "Christopher nwa Okigbo ladị mma", "author": "Izunna Okafor", "title": "Okigbo Ojoto", "category": "Abụ"},
{"text": "Ụbọchị nkwọ ka anyị zụkọọ ọzọ n'ọhà mmụọ", "author": "Izunna Okafor", "title": "Okigbo Ojoto", "category": "Abụ"},
{"text": "Maka na ije ọgụ abụrụla ndeeri", "author": "Izunna Okafor", "title": "Okigbo Ojoto", "category": "Abụ"},
{"text": "Okigbo Ojoto ladị mma.", "author": "Izunna Okafor", "title": "Okigbo Ojoto", "category": "Abụ"},
{"text": "©Izunna Okafor, 2021.", "author": "Izunna Okafor", "title": "Okigbo Ojoto", "category": "Abụ"},
{"text": "Igbo sị na ọ bụ ihe onye natara chi ya ka o ji eme ngàlá, maka na ọnatarachi onye bụ ùgwù onye.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "N'ịgbaso nke a, ọba akwụkwọ steeti Anambra nọrọ ụbọchị Wenezdee wee merube emume ncheta ụbọchị Ọnatarachi Afrịka na Mba Ụwa, nke ahọ 2021.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "Óké mmemme ahụ bụ nke weere ọnọdụ na ngalaba ọba akwụkwọ steeti ahụ dị n'Amichi, n'okpuru ọchịchị Nnewi South nke steeti Anambra, ma bụrụkwa nke dọtara ụmụakwụkwọ sitere ụlọakwụkwọ dị iche iche na steeti ahụ, ndị dị iche iche nwere mmasị n'ịkwalite ọnatarachi na omenala Igbo, ndị ọrụ ọba akwụkwọ na ndị ọzọ e ji okwu ha agba ìzù.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "N'okwu ọ gwara ọhaneze bịara mmemme ahụ, onyeisi ọba akwụkwọ steeti Anambra, bụ Dọkịta Nkechi Udeze mere ka a mara na o kwesiri ịbụ mmasị na ọrụ dịịrị onye Igbo ọbụla ichekwaba na ịkwàlìtè njirimara, ọnatarachi na omenala agbụrụ ya, n'ihi na etu ụfọdụ omenala na ọnatarachi ndị obodo dị iche iche, ọkachasị nke ndị Igbo, si anwụsịzị n'ike n'ike ugbua bụ nke na-agụ ákwá ma na-agbakwa anyammiri. ", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "Dịka ọ na-akọwa na ọ bụ òtù mba ụwa 'United Nations Educational Scientific and Cultural Organization' (UNESCO) hibèrè oke ụbọchị ahụ ka ọ ná-adị n'abalị ise nke ọnwa ise n'ahọ ọbụla; o mere ka a mara na ọba akwụkwọ steeti ahụ agbaala ọtụtụ mbọ ma ka na-agbasikwa mbọ ike n'ụzọ dị iche iche ugbua iji chekwaba ọnatarachi na ihe ọkpụ dị iche iche ndị Igbo nwere, bụ nke ọtụtụ n'ime ha na-achọzịkwa ịbụ ndị e chefuru echefu ugbua.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "Dọkịta Udeze gàzịrị n'ihu kpọkuo ndị nne na nna, ndị nkụzi, na ndị Igbo niile n'izugbe ka onye ọbụla nye aka ma tụnye ụtụ nke ya n'ụzọ ọbụla o nwere ike n'ezi mbọ ahụ a na-agba iji chekwaba ma kwàlite njirimara na omenala Ndị Igbo, ọ kachasị asụsụ Igbo, site n'ịkụziri na inyefè ha n'aka ụmụ na-eto eto, iji hụ na ha anwụghị maọbụ fùó, dịka ndị òtù UNESCO buru n'amụma n'ahọ.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "Na mbụ n'okwu mmàlite ya, onyeisioche na mmemme ahụ, bụ Maazị George Ezezinne bunyèrè ọba akwụkwọ Anambra ụkpa ekele maka isonye n'imerùbe ya bụ oke ụbọchị, tinyere mbọ niile dị iche iche ọ na-agba n'ichekwaba ọnatarachi ndị Igbo na n'ịkwàlitè mmụta, bụ nke mịtagoro ezi mkpụrụ n'ọtụtụ ụzọ dị iche iche, ma jaakwa ha ike.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "O kelere ọba akwụkwọ ahụ maka imerùbe mmemme ahụ nke ahọ a n'obodo ya bụ Amichi, ma kpọkuzie ndị Igbo ka onye ọbụla malite hụba asụsụ, omenala na ọnatarachi ndị Igbo n'anya ma jirikwa ha kpọrọ ihe, iji wee nwee mmasị na ọnụnụọkụ n'obi ichekwaba ha ka ha ghara ifù maọbụ nwụọ.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "A nọrọ na mmemme ahụ wee gosi ọhaneze ụfọdụ akụrụngwa na ihe ọnatarachi dị iche iche e jiri mara ndị Igbo, nke gụnyere ekwe, ụgbọ anụ, eku osisi, ògbè, ètè, iko osisi, ụda, nzu, tinyere ọtụtụ ihe ndị ọzọ, ma nyekwa nkọwa ha nà ihe e ji ha eme, bụ nke a kọwara site n'aka Oriakụ Perpetual Okokwọ. ", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "Onye ọrụ ọba akwụkwọ ọzọ, bụ Maazị Peter Ibe nọkwàrà na mmemme ahụ wee kọwaara ụmụ na-eto eto mpụtara ihe dị iche iche na-egosi n'ala Igbo, dịka ọmụ nkwụ, na ihe ndị ọzọ.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "N'okwu ha n'ótù n'ótù, ụfọdụ n'ime ụmụakwụkwọ ahụ sonyere na mmemme ahụ, nke gụnyere Maazị Chinaza Okafor na Obiọrah Ugonna kọwara na ha mụtara ọtụtụ ihe na mmemme ahụ, ma kelekwa ọba akwụkwọ steeti Anambra maka ụdị ohere ọma dị etu ahụ.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "A nọrọ na mmemme ahụ gbaa egwu ọdịnala dị iche iche, maa mbèm, mee ejije na ihe ngosi dị iche iche site n'aka ụmụakwụkwọ na ndị ọrụ ọba akwụkwọ Anambra.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "A nọkwara ebe ahụ wee rie ezigbo nri ọdịnala ndị Igbo dị iche iche, ọkachasị ji a hụrụ ahụ, bụ nke e ji ụtazị mara abụba na mmanụ akwụ na-akwọ mụrị mụrị wee hazie, tinyere mmanya ngwọ e jiri wee gbanyere ya ụgbọ nwamkpi.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ọnatarachi Mbà Afrịka", "category": "Obibi Ndụ"},
{"text": "Otu n’ime njirimara ndị Igbo bụ irikọ nri ọnụ. Onye o dịịrị ịhu na e siri nri ma kekwaa ya bụ nne. Ihe kpataara e ji erịkọ nrị ọnụ bu iji gosi na ha niile bụ ụmụnne na onweghi onye na-asọ ibe ya asọ. Ọzọ dị ka ibe ya bụ nne ọbụla maara ole nri onye ọbula nọ n’ezinaụlọ ya ga-ericha.", "author": "Izunna Okafor", "title": "Etu Ndị Igbo Si Egbu, Kee Anụ Okụkọ N’ezinaụlọ", "category": "Obibi Ndụ"},
{"text": "Mgbe ọbụla e nwere nnukwu mmemme a na-eme n’obodo, dika iri ji ọhụrụ, ịgba ofala w.d.g ezinaụlọ dị iche iche na-egbu ọkụkọ. Mgbe ọbụla e gburu ọkụkọ, onye ọbụla nwere oke nke ya, bido na nna nke bụ isi ezinaụlọ ruo n’obere.", "author": "Izunna Okafor", "title": "Etu Ndị Igbo Si Egbu, Kee Anụ Okụkọ N’ezinaụlọ", "category": "Obibi Ndụ"},
{"text": "O bụ nna maọbụ diokpara, ma ọ bụrụ na nna anoghịzị ya na-ata eko ọkụkọ na obi ya. Eko ọkụkọ na obi ya na-egosị ndụ n’uju ya. Ọ bụ n’ihi nke a ka o jiri bụrụ onyeisi ezinaụlọ ga-ata ya iji gosi ọrụ ya dikaonye nọ n’isi. Nke a na eziputakwa na ọ bụ ya ka ọ dịịri ichekwa ndu ndị ezinaụlọ ya.", "author": "Izunna Okafor", "title": "Etu Ndị Igbo Si Egbu, Kee Anụ Okụkọ N’ezinaụlọ", "category": "Obibi Ndụ"},
{"text": "Ihe onye nne na-ekete n’okụkọ bụ olu ya. Nke a na-egosiputa ọrụ ya na ike o nwere dika onye nne n’ezinaụlọ. Ọ bụ olu okụkọ na-eme ka ọkụkọ tugharia isi ya were lee anya ebe ọ chọrọ ile anya ma mekwaa ihe ọ chọrọ ime. Dika onye nne, ọ bu ya na-ejikọ ezinaụlọ ya ọnụ ma mee ka ihe na-aga dịka o kwesịrị.", "author": "Izunna Okafor", "title": "Etu Ndị Igbo Si Egbu, Kee Anụ Okụkọ N’ezinaụlọ", "category": "Obibi Ndụ"},
{"text": "Ọ bụ nne na ejikọ nna na ụmụ a mụtara n’ezinaụlọ. Onye na-ata ngụgụ ọkụkọ na ukwu ya bu ada. Ihe mere ada ji ata ngugu na ukwu ọkụkụ bụ n’ihi nkwenye ndị Igbo nwere na ọ bụrụ na ada ruo ihe e ji nwaanyị eme na ọ ga-efepụ lụọ di n’ezinaụlọ ọzọ; n’ihi na ọ bụ ngụgụ ọkụkọ  ka o ji efe efe. Nke ọzọ bụrụ na  site n’inye ada ukwu ọkụkọ ndị ezinaụlọ ya na-agọrọ ya ọfọ omụmụ ma ọ lụọ di.", "author": "Izunna Okafor", "title": "Etu Ndị Igbo Si Egbu, Kee Anụ Okụkọ N’ezinaụlọ", "category": "Obibi Ndụ"},
{"text": "Ndị na-ata isi na ụkwụ ọkụkọ bụ ụmụnwoke na-etolite etolite n’ezinaụlọ. Site n’inye ha isi ọkụkụ a na-echetara ha na ọ bụ ha ga-abụ ndịịsi ezinaụlọ ahụ n’ọdịnihu. Sitekwa n’ita ukwụ ọkụkọ a na-echetakwara ha na ọ bụ n’aka ha ka nkwụdosike ezinaulọ di; ka ha site n’ịgba mbọ mee ka ezinaụlọ ha kwụdosie ike, ghara ilaghachi azu.", "author": "Izunna Okafor", "title": "Etu Ndị Igbo Si Egbu, Kee Anụ Okụkọ N’ezinaụlọ", "category": "Obibi Ndụ"},
{"text": "Ihe mmụta: Nri bụ oriko n’ala igbo. Otu ndị Igbo si eke anụ akụkọ n’ezinaụlọ ha na-egosi na onye ọbụla nwere ọrụ dịịrị ya", "author": "Izunna Okafor", "title": "Etu Ndị Igbo Si Egbu, Kee Anụ Okụkọ N’ezinaụlọ", "category": "Obibi Ndụ"},
{"text": "Ijeoma Okoye dere akụkọ a", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "OTU oge gara aga mgbe amụbeghị ndị nna anyị ha,ọ dị otu nzukọ jikọtara ụmụanụmanụ niile. Ụmụanụmanụ na-agbakọ na-atụ elo ma na-ekwukwa maka nsogbu dịirị ha na otu a ga-esi dozie ya.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Ihe kacha ha mkpa na ya bụ nzukọ bụ otu ha ga-esi dozi nchekwa ha na ime onwe ha ka ha baa ọgaranya. Ha chọrọ ibi n’obi aǹụrị n’obodo ha. N’ime nzukọ ha, ha nwere ndị isi: Agụ bụ onye isi oche, Enwe bụ ode akwụkwọ, Ewu bụ ode akwụkwọ ego na ndị isi ndị ọzọ ma ha e nweghị ojide ego. Ha bidoro nwebe mgbakasi ahụ n’onye ga-abụ ojide ego, ha wee nwee nzukọ ịhọpụta onye ga-abụ ojide ego ha.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "N’ikpeazụ, ha họpụtara nnekwu (nwunye ọkụkọ) na ọ bụ ya ga-abụ ojide ego ha. Ụmụanụmanụ nwere aǹụrị nke ukwuu n’ihi na ha hụrụ na ọ ga- ejidenwu ego ha n’ihi obi umeala ya na ikwesi ntukwasi obi ya.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Ụmụanụmanụ wee bido tụkọtaba ego ka ume onye ọbụla ha. Ihe bụ ebum n’obi ha na ya bụ ego ha na-atụkọ bụ ịba onwe ha ọgaranya. A na-enye nnekwu ego niile ha tụkọtara n’nzukọ dịka ojide ego.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Mgbe nnekwu laruru n’ụlọ ya, o gwuru ala tinye ego ahụ. Ọ gwara di ya okeọkpa na ụmụ ya ụmụuriom maka ego ahụ ma dọkwaa ha aka na ntị ka ha ghara ịnabata onye ọbịa ọ bụla n’ụlọ ha ka ọ ghara ịma ebe ego ahụ dị. Ego ahụ mere ka nnekwu na ezinaụlọ ya na-akpachapụ anya na mmekọ ha na ụmụanụmanụ ndị ọzọ.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Mbe, anụmanụ dị oke aghụghọ bidoro masaba nnekwu ụtọ. Mgbe ọ bụla abịara nzukọ, mbe na-abịa nọdebe nnekwu na-akpanyere ya ụka. E mekata, mbe na nnekwu wee bụrụ nnukwu enyi nke na ha na-akpazị maka ezinaụlọ ha. Ha kpakatara nke na ha gwara onwe ha ihe ha ga-eji ego nke ha mee ma e kee ya.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Mbe gwara nnekwu na ọ ga-eji nke ya lụọ oke ụlọ ga-enwe ọtụtụ ọnụ ụlọ ọ ga-adọkọju nri ka ọ ga-abụ mgbe ụnwụ bịara, ka ya na ezinaụlọ ya ghara ịtara agụụ ahụhụ n’ịchọ ihe ha ga-eri. Nnekwu gwara ya na ọ ga-eji nke ya zụọ ụmụ ya n’akwụkwọ.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Otu ụbọchị, nnekwu na-aga n’ugbo ya ka o wetara ezinaụlọ ya ihe ha ga-eri wee zute mbe n’ụzọ, ha abụọ wee kelekọrịta onwe ha. Mbe wee jụọ nnekwu ma ọ ga-abịanwu n’ụlọ ya n’ihi na o nwere ọjị, nnekwu wee sị ya na ya agaghị abatanwu na ọ dị ya ọsọọsọ wee jụọ ya nke bụ ụlọ ya, mbe gosi ya. Ha keleritakwara onwe ha ọzọ. Nnekwu gaba ịchọrọ ezinaụlọ ya nri n’ugbo ya.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Ụmụ anụmanụ niile na-ebi n’udo na aǹụrị. Ego ha tụkọtara agbalitela, ha na-ekpezi ekpere ka afọ bịa n’isi njedebe n’ihi na ha akwadochaala ihe ha ga-eji ego ahụ mee. Otu ụbọchị,nzukọ gbasara mbe soro nnekwu laa n’ụlọ ya, ka ọ mara ebe o bi. Ha abụọ abụrụla nnukwu enyi nke na nnekwu enweghị ike ịgwa mbe laghachị azụ. Ọzọkwa bụ na ya bụ nnekwu amarakwuola ebe mbe bi.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Mgbe ha ruru n’ụlọ, nnekwu nabatara ya nkeọma. Dịka mbe si mara ebe nnekwu bi, o bidozie bịaba ịhụ nnekwu n’ezinaụlọ ya. Mgbe ụfọdụ mbe na-abịa, ọ zụtara ha ihe, nnekwu na ezinaụlọ ya wee were mbe dịka ezigbo enyi.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Otu abali, nnekwu na ezinaụlọ ya siri ụtara ji na ofe nsala. Mbe bịara n’ụlọ ya ịhụ ha, ha wee tinyere ya nri. Mbe riri nri ahụ wee chọpụta na ọ dị ụtọ nke ukwuu.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Mbe wee rie nri ahụ nke ukwuu nke na ije ekweghịzị ya ọgịga n’ihi na afọ ya buru oke ibu. Mbe wee rahụ n’ụlọ ọkụkọ n’abalị ahụ.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "N’oge dị ugbu a, nnekwu eweela mbe ka enyi kwesịrị ntụkwasi obi. Mgbe ụfọdụ, e mechara nzukọ, a na-enye nnekwu nnukwu ego n’ihi na ọ bụ ya bụ ojide ego. Ọtụtụ oge, mbe na-eso ya ala n’ụlọ ya ma ha gbasaa nzukọ. Nnekwu na-eburu ego ahụ gaa n’olulu ahụ o gwuru n’ihu mbe tinye ego o ji bata na nzukọ. Mbe amarala ihe niile gbasara nnekwu na ezinaụlọ ya. Ọ marala mgbe nnekwu na ezinaụlọ ya nọ n’ụlọ na mgbe ha anọghị ya, mbe amarakwuola ebe nnekwu na-edebe ego nzukọ ahụ ụmụanụmanụ na-enye ya ka ọ na-edebere ha.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Otu ụbọchị, mbe weere nzuzo gaa zuo ego ahụ niile n’ihi na nnekwu na ezinaụlọ ya anọghị n’ụlọ. Mgbe nnekwu na ezinaụlọ ya lọtara, ụlọ ha niile ghasara aghasa ma kpọkwa isi n’ala. Ha chọpụtara na onye iro bịara n’ụlọ ha.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Nnekwu wee were ọsọ gaa n’olulu ahụ o gwuru ọ na-etinye ego, mgbe o ruru ebe ahụ, o tie mkpu n’oke olu sị ”Ewoo! Ezuola ego m debere!!” N’iwe, nnekwu wee were ụkwụ ya na mbọ ya bọba ala. Okeọkpa na ụmụ ya were ọsọ bịa ebe nnekwu nọ, nnekwu wee gosi ha olulu ahụ na e werela ego niile dị n’ime ya.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "  Okeọkpa kwaa, ụmụ ya na-ebe. Okeọkpa tie: ”Onye mere ihe a?” Nnekwu jụọ: “Ebee ka m ga-aga?” Ụmụ ha tie: “Ewoo! Anyị abaala na nsogbu oo!….”", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Nnekwu kpọrọ ụmụanụmanụ oku nzukọ mberede. N’ime ya bụ nzukọ ka nnekwu gwara ụmụanụmanụ na ezuola ego ahụ niile ha tụkọtara na nzukọ nke ọ na-edebere ha. Nnukwu nsogbu na ọgbaghara wee daa n’etiti ụmụanụmanụ,ha niile wee bee n’ụdị dị iche iche chi siri kee ha n’ize iwe. Ọtụtụ n’ime ụmụanụmanụ ahụ kwara arịrị n’ihi na ha edebechaala ihe ha ga-eji ego ahụ mee.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Ewu sịrị na ya akwadochaala otu ọ ga-esi were ego ahụ kụọ elu ụlọ ya ọ lụchabeghị. Nkita kwuru na ọ ga-eji nke ya bukọta ọkpụkpụ maka ya na ezinaụlọ ya.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Mbe ǹụrụ iyi na ya enweghị ike ịhapụ oke nke ya n’ego ahụ, ụmụanụmanụ niile wee na-ewere nnekwu iwe ma ǹụọ iyi na ha agaghị ahapụ ego ahụ.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Nnekwu wee bilie gwa ụmụanụmanụ na ha mara otu ọ bụla ha ga-esi chọ ego ahụ, ha chọọ. Mbe ghasara atụmatụ ahụ n’ihi na ọ matara n’aka ga-akpara ya ma ọ bụrụ na ụmụanụmanụ gaa ịchọ ego ahụ.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "N’ikpeazụ ụmụanụmanụ kwuru na ha amaghị ihe ọ bụla gbasara ebe nnekwu debere ego ahụ na ihe ọ na-ekwu. Ha kwukwara na ha adịghị njikere ịchọ ego ahụ n’ụdị ọ bụla na iwu bụ na nnekwu na ezinaụlọ ya ga-ewetarịrị ha ego ha.", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "Nnekwu na ezinaụlọ ya wee laa n’ụlọ ha ịchọ ego ụmụanụmanụ nyere ya ka ọ debere ha. Rue ụbọchị taa ọkụkọ ka ji ụkwụ ya na-abọ ala n’olile anya na ọ ga-ahụ ego ahụ ụmụanụmanụ nyere ya ka o debere ha. Chakpii!", "author": "Izunna Okafor", "title": "Akụkọ Ifo: Ihe Mere Ọkụkọ Ji Abọ Ala", "category": "Obibi Ndụ"},
{"text": "A dụọla ụmụ amaala ọdụ ka ha na-echekwa ihe dị iche iche gọọmentị rụrụ na mpaghara ha, iji zeere imebi ya, ya na ime ka ọ dịgidere ha.", "author": "Izunna Okafor", "title": "ACTDA Arụọla Ọmarịcha Ụlọ Mposi Ọgbaraọhụrụ n'Awka", "category": "Obibi Ndụ"},
{"text": "Onyeisi ụlọọrụ 'Awka Capital Territory Development Authority (ACTDA), bụ Venerebụụl Dọkịnta Amaechi Okwuosa bụ ya kpọrọ oku a n'okwu ọ gwara ndị ntaakụkọ banyere ọmarịcha ụlọ mposi ọgbaraọhụrụ a rụrụ na mpaghara 'Unizik Temp. Site Junction' dị n’Awka bụ isi obodo steeti Anambra, bụ nke a rụrụ site n’aka ụlọ ọrụ ya bụ ACTDA.", "author": "Izunna Okafor", "title": "ACTDA Arụọla Ọmarịcha Ụlọ Mposi Ọgbaraọhụrụ n'Awka", "category": "Obibi Ndụ"},
{"text": "Dịka o si kwuo, ebumnobi e jiri wuo ụlọ mposi ahụ bụ iji belata arụrụnsị na ịga mposi ebe ekwesighị ekwesi, bụ nke a na-ahụkarị ndị mmadụ ka ha na-eme na gburugburu ebe ahụ n'agbanyeghị ọkwa dị iche iche ụlọọrụ ahụ na-ama kemgbe ahọ 2018 na etu ha si adọ ndị mmadụ aka na ntị ka ha kwụsị ịga mposi n'ebe ekwesighị kwesi, bụkwazị nke amịtàghị mkpụrụ a tụrụ anya.", "author": "Izunna Okafor", "title": "ACTDA Arụọla Ọmarịcha Ụlọ Mposi Ọgbaraọhụrụ n'Awka", "category": "Obibi Ndụ"},
{"text": "Dịka ọ na-akọwapụta na ọ bụ otu n'ime ọrụ dịịrị ụlọọrụ ya ịkwalite mmepe Awka bụ isi obodo steeti ahụ na obodo ndị ọzọ dị iche iche ụlọọrụ ya na-elekọta; onyeisi ụlọọrụ ACTDA ahụ mèrè ka a mara na ụlọ mposi ahụ bụ nke dị na mba England ka a gbasoro ụdịdị ya wee rụọ ya, ọbụladị dịka o kwupụtara ezi olileanya o nwere na ya bụ ụlọ mposi ga-enye aka n'ụzọ pụrụ iche n'ibelata ịrụ arụrụnsị na mpaghara ahụ, bụ ịga mposi n'ebe ekwesighị ekwesi, ma ihe égwù na ihe izendụ dị iche iche dị na ya.", "author": "Izunna Okafor", "title": "ACTDA Arụọla Ọmarịcha Ụlọ Mposi Ọgbaraọhụrụ n'Awka", "category": "Obibi Ndụ"},
{"text": "Na nkọwa ya banyere ụlọ mposi ahụ, o kwuru na o nwegbàdoro ihe niile zuru òkè ụlọ mposi ọgbaraọhụrụ na-enwe, ma kọwakwazie na o nwere ngalaba dị iche maka ụmụnwoke, nke nwere ebe a na-aga mposi na ebe a na-anyụ mamịrị. O kwukwara na ya bụ ụlọ mposi nwekwàrà ngalaba dị iche maka ụmụnwaanyị, bụkwa nke yiri nke ụmụnwoke, dịka o siri metụta akụrụngwa e tinyere na ha.", "author": "Izunna Okafor", "title": "ACTDA Arụọla Ọmarịcha Ụlọ Mposi Ọgbaraọhụrụ n'Awka", "category": "Obibi Ndụ"},
{"text": "Dọkịta Dọkịnta Okwuosa gàkwàrà n'ihu kọwaa na ya bụ ụlọ mposi nwèrè ngalaba pụrụ iche maka ndị ikedịnobi (ndị ọlụsị) bụkwa ndị ọtụtụ ndị na-ewu ụlọ ọhaneze n'ala Nigeria anaghị ebu n'obi maọbụ lebara anya mgbe ha na-arụ ụlọ. N'ịgbakwụnye na nke ahụ, o kwukwàrà na ya bụ ụlọ mposi nwere ebe pụrụ iche maka ụmụnwaanyị dị ime. Ọ sị na ha gbapukwara mmiri n'ogige ụlọ mposi ahụ ma tinyesikwa ọkụ ebe ahụ nke ọma iji hụ na ọ na-arụ ọrụ etu o kwesiri ma na-adịkwa ọcha oge niile.", "author": "Izunna Okafor", "title": "ACTDA Arụọla Ọmarịcha Ụlọ Mposi Ọgbaraọhụrụ n'Awka", "category": "Obibi Ndụ"},
{"text": "Dịka ọ na-ekwu na ụlọ mposi ahụ ga na-arụgodi ọrụ n'agbátà elekere asaa nke ụtụtụ wee ruo elekere asaa nke anyasị, Maazị Okwuosa mere ka a mara na ogige ahụ ga-amalite na-arụ ọrụ ogologo ụbọchị niile n'ọdịnihu, ma kwuo na e tinyela ndị ọrụ nchekwa na ndị na-ehicha ụlọ n'ebe ahụ maka ichekwa ya na idebe ya ọcha oge niile.", "author": "Izunna Okafor", "title": "ACTDA Arụọla Ọmarịcha Ụlọ Mposi Ọgbaraọhụrụ n'Awka", "category": "Obibi Ndụ"},
{"text": "O kwukwara na ogige ụlọ mposi ahụ nwèrè naanị otu ọnụ ụzọ e si abata na ya, ma sịkwa na e jiri ogige eriri ígwè wee gbachie gburugburu ogige ahụ, iji wee na-elekọta etu ndị mmadụ si abata ma na-apụ n'ebe ahụ, ya na iji gbochie ndị omekoome ịwakpò ndị ọrụ ha maọbụ ndị na-aga mposi n'ebe ahụ. ", "author": "Izunna Okafor", "title": "ACTDA Arụọla Ọmarịcha Ụlọ Mposi Ọgbaraọhụrụ n'Awka", "category": "Obibi Ndụ"},
{"text": "N'otu aka ahụ, o jikwàzịrị ohere ahụ wee dọọ ndị omekoome aka na ntị ka ha gharakwa ịnwà ànwà chee echiche iji ogige ụlọ mposi ahụ maọbụ gburugburu ya dịka ọnọdụ maọbụ ebe nzuzo maka iji rụọ arụrụala maọbụ mee ihe ọbụla iwu akwadòghị, maka na ụlọọrụ ya agaghị anabata nke ahụ chaa chaa.", "author": "Izunna Okafor", "title": "ACTDA Arụọla Ọmarịcha Ụlọ Mposi Ọgbaraọhụrụ n'Awka", "category": "Obibi Ndụ"},
{"text": "Ven. Okwuosa mere ka a mara na ụlọ mposi ọgbaraọhụrụ ahụ bụ nke ha rụrụ n'aha nwunye aka na-achị steeti ahụ, bụ Oriakụ Ebelechukwu Obianọ, iji kwanyere ya ùgwù ma kelee ya maka ọmarịcha ọrụ obiebere dị iche iche ọ rụgoro na steeti ahụ. Ọ sị na ya bụ nwunye gọvanọ arụọla ụlọ mposi n'okpuru ọchịchị ime obodo iri abụọ na otu e nwere na steeti ahụ, tinyere ọtụtụ ọrụ ebere ndị ọzọ ọ rụgoro, nke mezịrị ya ka ọ pụọ iche n'etiti ndị ọzọ bụgoro nwunye gọvanọ na steeti ahụ.", "author": "Izunna Okafor", "title": "ACTDA Arụọla Ọmarịcha Ụlọ Mposi Ọgbaraọhụrụ n'Awka", "category": "Obibi Ndụ"},
{"text": "Ka ọ na-ekelekwa aka na-achị steeti ahụ bụ Gọvanọ Willie Obianọ maka nkwàdo ọ na-enye ụlọọrụ ahụ kemgbe ọtụtụ ahọ gara aga, Okwuosa mekwara ka o doo anya na ụlọ mposi ahụ bụ ụdị nke mbụ  ya, ma kwekwazie nkwa na a ga-arụkwa ya na mpaghara ndị ọzọ dị mkpa n'ebe dị iche iche nọ n'okpuru nlekọta ụlọọrụ ACTDA; ọbụladị dịka ọ gwara Ndi Anambra ka ha gbaa mbọ hụ na ha chekwabara ụlọọrụ gọọmentị na ihe dị iche iche gọọmenti rụrụ na mpaghara ha, maka na ọ bụ ebe onye bi ka ọ na-awachi.", "author": "Izunna Okafor", "title": "ACTDA Arụọla Ọmarịcha Ụlọ Mposi Ọgbaraọhụrụ n'Awka", "category": "Obibi Ndụ"},
{"text": "A kpọkuola ma dụọ ụlọakwụkwọ dị iche iche dị na mpaghara ala Igbo ka ha na-akwàlite asụsụ Igbo, na-asụ ya oge niile ma na-echekwaba ya, ka o wee ghara ịnwụ maọbụ fuo, dịka ndị òtù mba ụwa 'United Nations Education, Scientific and Cultural Organisation' (UNESCO) siri buo n'amụma na ya bụ asụsụ ga-anwụ n'oge adịghị anya.", "author": "Izunna Okafor", "title": "Igwe Ekpe Adụọla Ụlọakwụkwọ Ala Igbo Ka Ha Na-Akwàlite Asụsụ Igbo", "category": "Obibi Ndụ"},
{"text": "Oku a bụ nke a kpọrọ site n'ọnụ eze ọdịnala obodo Enugwu-Ukwu dị n'okpuru ọchịchị ime obodo Njikọka nke steeti Anambra, bụ Igwe Ralph Ekpe n'okwu ya oge ụmụakwụkwọ 'Frankstar Group of Schools, Amawbia' dị n'okpuru ọchịchị 'Awka South' gara kpọtụrụ ya.", "author": "Izunna Okafor", "title": "Igwe Ekpe Adụọla Ụlọakwụkwọ Ala Igbo Ka Ha Na-Akwàlite Asụsụ Igbo", "category": "Obibi Ndụ"},
{"text": "Ọ gwara ndịisi ụlọakwụkwọ dị iche iche dị na mpaghara ndịda ọwụwa anyanwụ ala Nigeria ka ha na-akụzi ma na-akwàlite ọmụmụ asụsụ Igbo n'ụlọakwụkwọ ha dị iche iche site n'iji ya akụzi ihe na ịsụrụ ya ụmụakwụkwọ oge niile.", "author": "Izunna Okafor", "title": "Igwe Ekpe Adụọla Ụlọakwụkwọ Ala Igbo Ka Ha Na-Akwàlite Asụsụ Igbo", "category": "Obibi Ndụ"},
{"text": "O mere ka a mara na asụsụ Igbo so n'asụsụ kacha maa mma nà asụsụ kacha atọ ụtọ n'ime asụsụ niile dị na mba ụwa, ma kọwaa mkpà ọ dị na onye ọbụla bụ nwaafọ Igbo ga-ama na-asụ asụsụ Igbo nke ọma ma na-emesikwa omenala Igbo ike, maka na ọ bụ asụsụ bụ njirimara mbụ na-egosi ebe mmadụ sì.", "author": "Izunna Okafor", "title": "Igwe Ekpe Adụọla Ụlọakwụkwọ Ala Igbo Ka Ha Na-Akwàlite Asụsụ Igbo", "category": "Obibi Ndụ"},
{"text": "Ọ dụkwara ụmụakwụkwọ ụlọakwụkwọ ahụ ọdụ ka ha na-eji ejiji ndị Igbo oge niile maka na nke ahụ bụkwa ọmarịcha ezi njirimara ọzọ ndị Igbo nwere, bụkwa nke kwesiri ka e chekwaa ya nke ọma, ka o wee ghara ịnwụ maọbụ fuo.", "author": "Izunna Okafor", "title": "Igwe Ekpe Adụọla Ụlọakwụkwọ Ala Igbo Ka Ha Na-Akwàlite Asụsụ Igbo", "category": "Obibi Ndụ"},
{"text": "Ya bụ eze ọdịnala kèlèkwàrà onyeisi ụlọakwụkwọ ahụ, bụ Maazị Frank Okafor maka ịghọta mkpa ọ dị ime ka ụmụakwụkwọ ha ghọta banyere omenala na ọdịnala Igbo nke ọma, site n'ịkpọrọ ha wee bịa kpọtụrụ ya, ya na ụdị njem mkpọtụrụ ahụ ha na-abagide n'ebe ndị ọzọ ha ga-amụta ihe dị iche iche bànyere omenala Igbo.", "author": "Izunna Okafor", "title": "Igwe Ekpe Adụọla Ụlọakwụkwọ Ala Igbo Ka Ha Na-Akwàlite Asụsụ Igbo", "category": "Obibi Ndụ"},
{"text": "N'ozi ekele ya, onyeisi ụlọakwụkwọ ahụ, bụ Maazị Frank Okafor tòrò eze ọdịnala ahụ maka ịnabata ha nke ọma n'ụdị pụrụ iche, ya na ụzọ dị iche iche o si akwàlite omenala na njirimara Igbo, ọkachasị site n'ụfọdụ mmemme dị iche iche ọ na-achịkọba n'obodo ahụ.", "author": "Izunna Okafor", "title": "Igwe Ekpe Adụọla Ụlọakwụkwọ Ala Igbo Ka Ha Na-Akwàlite Asụsụ Igbo", "category": "Obibi Ndụ"},
{"text": "O kwere nkwà na ụlọakwụkwọ ya ga-ewelitekwu aka n'ịsụ, ịkụzi, ịkwàdò, ịkwàlitè, na ichekwaba asụsụ Igbo na omenala Igbo ndị ọzọ, ma kwuo na ha ga-agbatịwanyekwu ụbọchị ha ga na-asụ naanị asụsụ Igbo n'ụlọakwụkwọ ahụ.", "author": "Izunna Okafor", "title": "Igwe Ekpe Adụọla Ụlọakwụkwọ Ala Igbo Ka Ha Na-Akwàlite Asụsụ Igbo", "category": "Obibi Ndụ"},
{"text": "Ụfọdụ ụmụakwụkwọ ndị sonyere na njem mkpọtụrụ, nke gụnyere obere Maazị Michael Ngene na obere Nwaada Abundance Johnson kwupụtàrà obiañụrị ha banyere njem mkpọtụrụ ahụ ha bịara, ma kelee onyeisi ụlọakwụkwọ ha na Igwe Ekpe maka ya bụ njem, ọbụladị dịka ha kwupụtàrà mmasị ha ịbagidekwa n'ụdị njem dị etu ahụ ọzọ n'oge adịghị anya.", "author": "Izunna Okafor", "title": "Igwe Ekpe Adụọla Ụlọakwụkwọ Ala Igbo Ka Ha Na-Akwàlite Asụsụ Igbo", "category": "Obibi Ndụ"},
{"text": "A nọrọ na njem mkpọtụrụ ahụ wee kọwaara ụmụakwụkwọ ahụ ụfọdụ ihe dị iche iche ha kwesiri ịma banyere omenala na ọdịnala Igbo, ma durukwa ha wee gaa njem nlegharịanya n'ebe nchekwa ihe ọkpụ dị na Nri a maarị dịka 'Nri Museum', bụkwazị nke mere ka ya bụ mmemme tọọ ụtọ ma jupụtakwa n'ihe mmụta.", "author": "Izunna Okafor", "title": "Igwe Ekpe Adụọla Ụlọakwụkwọ Ala Igbo Ka Ha Na-Akwàlite Asụsụ Igbo", "category": "Obibi Ndụ"},
{"text": "p", "author": "Izunna Okafor", "title": "Igwe Ekpe Adụọla Ụlọakwụkwọ Ala Igbo Ka Ha Na-Akwàlite Asụsụ Igbo", "category": "Obibi Ndụ"},
{"text": "Izunna Okafor dere akụkọ a", "author": "Izunna Okafor", "title": "N'Anambra, FRSC Enyeghachila Ndị Ezinụlọ Onye Nwụrụ n'Ihe Mberede Okporoụzọ Ego Ya", "category": "Ahụ Ike"},
{"text": "Ụlọọrụ 'Federal Road Safety Corps (FRSC)' na steeti Anambra nọrọ na nsonso a wee mee ihe ọtụtụ mmadụ atụghị anya a ka nwere ike imenwu ugbua n'ala Nigeria, site n'inyeghachi ndị ezinụlọ onye nwụrụ n'ihe mberede okporoụzọ ego ya dapụrụ ebe ahụ ọ nwụrụ.", "author": "Izunna Okafor", "title": "N'Anambra, FRSC Enyeghachila Ndị Ezinụlọ Onye Nwụrụ n'Ihe Mberede Okporoụzọ Ego Ya", "category": "Ahụ Ike"},
{"text": "Dịka ozi a kụpụrụ site n'aka onye na-ahụ maka mmekọrịta ụlọọrụ FRSC na ọha mmadụ n'ime steeti Anambra, bụ SRC Florence Edor siri wee kọwaa, ọkpụrụkpụ ego ahụ dị narị puku naịra asaa na iri na isii, na narị naịra asata (716,800) bụ nke a hụrụ n'ebe ihe mberede okporoụzọ ahụ mere n'Ọzụbụlụ dị n'okpuru ọchịchị Ekwusigo, na steeti ahụ, ma bụrụkwa ego otu nwaanyị nwụrụ n'ihe mberede okporoụzọ ahụ.", "author": "Izunna Okafor", "title": "N'Anambra, FRSC Enyeghachila Ndị Ezinụlọ Onye Nwụrụ n'Ihe Mberede Okporoụzọ Ego Ya", "category": "Ahụ Ike"},
{"text": "O mere ka a mara na ya bụ ihe mberede okporoụzọ bụ nke mere na mpaghara ụzọ awara-awara ahụ siri Onịtsha gaa Owerri, ma bụrụkwa nke dapụtara n'abalị iri abụọ na abụọ nke ọnwa Maachị ahọ a n'etiti ụgbọala Bọọsụ Nissan nwere ákàrà LSH-517YG, na otu nnukwu gwongworo nwere ákàrà GGU-83XA.", "author": "Izunna Okafor", "title": "N'Anambra, FRSC Enyeghachila Ndị Ezinụlọ Onye Nwụrụ n'Ihe Mberede Okporoụzọ Ego Ya", "category": "Ahụ Ike"},
{"text": "N'okwu ya n'isi ụlọọrụ FRSC dị n'Ọraifite, oge ọ na-enyefe ndị ezinụlọ nwaanyị ahụ ego ahụ n'aha ụlọọrụ FRSC, onye nlekọta ụlọọrụ FRSC na mpaghara Oraifite, bụ Bamidele Ayanwale, mèrè ka a mara na ha tụụtara ego ahụ oge ha gara mgbataọsọ na inye aka n'ebe ahụ ya bụ ihe mberede mere.", "author": "Izunna Okafor", "title": "N'Anambra, FRSC Enyeghachila Ndị Ezinụlọ Onye Nwụrụ n'Ihe Mberede Okporoụzọ Ego Ya", "category": "Ahụ Ike"},
{"text": "O kwuru na ọ bụ nwaanyị ahụ tụfuru ndụ ya n'ihe mberede okporoụzọ ahụ, bụ Oriakụ Oparaocha nwe ya bụ ego, bụkwazị nke mere ha jiri were ekwentị ya wee kpọọ ndị be ya.", "author": "Izunna Okafor", "title": "N'Anambra, FRSC Enyeghachila Ndị Ezinụlọ Onye Nwụrụ n'Ihe Mberede Okporoụzọ Ego Ya", "category": "Ahụ Ike"},
{"text": "Dịka ọ na-akọwa na ihe mberede okporoụzọ ahụ metụtara mmadụ asaa (nwoke atọ na nwaanyị anọ), Ayanwale gara n'ihu mee ka a mara na ọ bụ naanị nwaanyị ahụ na onye na-anya ụgbọala bọọsụ ahụ nwụrụ ka ya bụ ihe mberede mechara.", "author": "Izunna Okafor", "title": "N'Anambra, FRSC Enyeghachila Ndị Ezinụlọ Onye Nwụrụ n'Ihe Mberede Okporoụzọ Ego Ya", "category": "Ahụ Ike"},
{"text": "O mekwazịrị ka a mara na ọ bụ nwa nwaanyị ahụ nwụrụ anwụ, bụ Maazị Chibueze Oparaocha ka ha nyefere ego ahụ n'aka, oge o dechaara ma binye aka n'akwụkwọ n'ụlọọrụ ahụ.", "author": "Izunna Okafor", "title": "N'Anambra, FRSC Enyeghachila Ndị Ezinụlọ Onye Nwụrụ n'Ihe Mberede Okporoụzọ Ego Ya", "category": "Ahụ Ike"},
{"text": "Ọ kasizịrkwara ha obi maka ọnwụ nwaanyị ahụ, ma kpee ka Chineke nye mkpụrụobi ya ezumike udo n'alaeze Ya.", "author": "Izunna Okafor", "title": "N'Anambra, FRSC Enyeghachila Ndị Ezinụlọ Onye Nwụrụ n'Ihe Mberede Okporoụzọ Ego Ya", "category": "Ahụ Ike"},
{"text": "Na nzaghachi oge ọ natachara ego ahụ, Maazị Chibueze Oparaocha kelere ụlọọrụ FRSC maka ọmarịcha ihe ahụ ha mere, ma kpee ka Chineke gaa n'ihu iji aka Ya kwụghachi ha ụgwọ mmaji kwuru maji, maka ezi ọrụ ha.", "author": "Izunna Okafor", "title": "N'Anambra, FRSC Enyeghachila Ndị Ezinụlọ Onye Nwụrụ n'Ihe Mberede Okporoụzọ Ego Ya", "category": "Ahụ Ike"},
{"text": "Izunna Okafor", "author": "Izunna Okafor", "title": "Korona: Ndị Ụmụchu Enyela Ụfọdụ Ụmụafọ Nkwanyeugwu Maka Ezi Ọrụ", "category": "Ahụ Ike"},
{"text": "Igbo sị na ọ na-abụ e kelee onye gburu ehi, ọ hụ ewu o gbuo; ma sịkwa na ọ na-abụ a kwanyere dike ùgwù maka ihe dị ike o mere, o mee karịa.", "author": "Izunna Okafor", "title": "Korona: Ndị Ụmụchu Enyela Ụfọdụ Ụmụafọ Nkwanyeugwu Maka Ezi Ọrụ", "category": "Ahụ Ike"},
{"text": "N'ịgbaso nke a, ndị obodo Ụmụchu dị n'okpuru ọchịchị ime obodo Agụata na steeti Anambra enyela asambodo nkwanyeugwu nyegara ụfọdụ ụmụafọ obodo ahụ, ndị gbara mbọ ma nyekwa nkwàdo n'ụzọ dị iche iche n'ime oge a ọrịa nje korona mere ndị mmadụ mkpamkpa dị egwu n'ụzọ dị iche iche.", "author": "Izunna Okafor", "title": "Korona: Ndị Ụmụchu Enyela Ụfọdụ Ụmụafọ Nkwanyeugwu Maka Ezi Ọrụ", "category": "Ahụ Ike"},
{"text": "Mmemme inye nkwanyeugwu ahụ e mere na nsonso a bụ nke weere ọnọdụ n'ụlọ ezumeezu obodo ahụ (bụ 'Umuchu Town Hall') ma bụrụ nke a nọkwara na ya wee kpọpụta ndị tuuru ùgò n'asọmpi 'raffle draw' ndị obodo ahụ chịkọbara iji mee ihe obiañụrị ma kwàlitekwa ezi ọnọdụ mmekọrịta na ịdịnotu n'obodo ahụ.", "author": "Izunna Okafor", "title": "Korona: Ndị Ụmụchu Enyela Ụfọdụ Ụmụafọ Nkwanyeugwu Maka Ezi Ọrụ", "category": "Ahụ Ike"},
{"text": "Oge ọ na-ekwu okwu na mmemme ahụ, eze ọdịnala Ụmụchu, bụ Igwe Godson Ezechukwu sị na ebumnobi nkwanyeugwu ahụ bụ iji kelee ha maka ezi ntụnye dara ụda ha mere n'agha ahụ a na-ebu megide ọrịa korona, na n'ịkwàlite ezi ọnọdụ nchekwa na mmepe obodo ahụ n'ụzọ dị iche iche.", "author": "Izunna Okafor", "title": "Korona: Ndị Ụmụchu Enyela Ụfọdụ Ụmụafọ Nkwanyeugwu Maka Ezi Ọrụ", "category": "Ahụ Ike"},
{"text": "Dịka ọ na-ekwe nkwà na ha ga na-eme ihe ahụ na mgbe na mgbe, ọ gwakwazịrị ndị soro wee nweta ihe nkwanyeugwu ahụ ka ha mara na e mere nke ahụ iji gbàá ha ume maka ezi ọrụ ha, ma gbakwa ha ume ịga n'ihu mee nke ka nke n'ọdịnihu; ọbụladị dịka ọ kpọkuru ndị ọzọ enwetaghị ka ha jisie ike n'ọrụ ọma ha na-arụ n'obodo ahụ n'ihi na anya na-ahụ ha, nke na o nwere ike ịbụ oge nke ha echi.", "author": "Izunna Okafor", "title": "Korona: Ndị Ụmụchu Enyela Ụfọdụ Ụmụafọ Nkwanyeugwu Maka Ezi Ọrụ", "category": "Ahụ Ike"},
{"text": " ", "author": "Izunna Okafor", "title": "Korona: Ndị Ụmụchu Enyela Ụfọdụ Ụmụafọ Nkwanyeugwu Maka Ezi Ọrụ", "category": "Ahụ Ike"},
{"text": "N'okwu nke ya, onyeisi ọchịchị obodo ahụ, bụ Maazị Emeka Ononuju kpọpụtasịrị ụfọdụ mbọ dị iche iche ndị ahụ gbara, mgbataọsọ ha nà ntụnye ha mere iji belatara ndị obodo ahụ ihe isi ike na ụbịam, ọkachasị n'ime oge ahụ ọrịa korona kacha eme mkpamkpa nakwa oge ahụ a sị onye ọbụla chịkpuo ụkwụ n'ụlọ n'ihi ọrịa korona, nke mezịrị ka ihe siere ụmụ mmadụ na ọtụtụ ezinụlọ dị iche iche ike n'oge ahụ.", "author": "Izunna Okafor", "title": "Korona: Ndị Ụmụchu Enyela Ụfọdụ Ụmụafọ Nkwanyeugwu Maka Ezi Ọrụ", "category": "Ahụ Ike"},
{"text": "O kelere ndị ahụ maka ezi ntụnye ha, ma gwakwazie ha ka ha jisie ike n'ọrụ, ọbụladị dịka ọ kpọkuru ndị ọzọ bụkwa ndị akajiakụ ka ha sonyebekwa n'ezi ọrụ dị etu ahụ, n'ihi na ihe dị mma dị mma nñòmi.", "author": "Izunna Okafor", "title": "Korona: Ndị Ụmụchu Enyela Ụfọdụ Ụmụafọ Nkwanyeugwu Maka Ezi Ọrụ", "category": "Ahụ Ike"},
{"text": "N'okwu ha n'ótù n'ótù, ụfọdụ ndị soro nweta onyinye nkwanyeugwu ahụ, nke gụnyere Maazị Oliver Anulumko na Maazị Okey Ibedu kèlèrè ọchịchị obodo Ụmụchu maka ezi ọrụ dị iche iche ha na-arụ n'ịkwalite mmepe, ọganihu na ịdịnotu n'obodo ahụ, ma kelekwa ha maka ịhụta mkpa ọ dị inye ha ihe nkwanyeugwu ahụ maka ntụnye ha mere. ", "author": "Izunna Okafor", "title": "Korona: Ndị Ụmụchu Enyela Ụfọdụ Ụmụafọ Nkwanyeugwu Maka Ezi Ọrụ", "category": "Ahụ Ike"},
{"text": "Ha kọwara onyinye nkwanyeugwu ahụ dịka nnukwu ihe agbamume nyegara ha, ma kwezie nkwà ịga n'ihu na-akwàdo ma na-akwàlite ọdịmma obodo ahụ.", "author": "Izunna Okafor", "title": "Korona: Ndị Ụmụchu Enyela Ụfọdụ Ụmụafọ Nkwanyeugwu Maka Ezi Ọrụ", "category": "Ahụ Ike"},
{"text": "Òtù ọrụ obi ebere ahụ a maara dịka 'Caring Family Enhancement Initiative (CAFE) nọrọ na nsonso a wee nweta nnukwu akụrụngwa pụrụ iche a na-ebugharị ebugharị, bụ nke e ji elekọta ma na-agwọ ndị nwere eze mgbu na ọrịa eze ndị ọzọ.", "author": "Izunna Okafor", "title": "CAFE Enwetela Akụrụngwa Ahụike Ọhụrụ Site Na Mba USA", "category": "Ahụ Ike"},
{"text": "Kpọchakpọcha akụrụngwa ọhụrụ ahụ bụ nke a rụrụ n'ụdị ụgbọala, ma bụrụkwa nke e bunyere òtù ọrụ obi ebere ahụ n'efu site n'aka 'Wesleyan Church Of Denver', dị na mpaghara 'North Carolina' nke mba USA, site na njikọaka onye ahụ chịchara n'ọkwa na nsonso a dịka 'Mayor of London Borough of Brent', ma bụrụkwa Nwaadọ steeti Anambra, bụ Maazị Ernest Ezeajughi.", "author": "Izunna Okafor", "title": "CAFE Enwetela Akụrụngwa Ahụike Ọhụrụ Site Na Mba USA", "category": "Ahụ Ike"},
{"text": "N'okwu ya oge ọ na-enyefe akụrụngwa ahụike ahụ na ìgòdó ya n'aka Kọmishọna na-ahụ maka ahụike na steeti Anambra, bụ Dọkịta Vincent Okpala, n'aha òtù ọrụ CAFE; Maazị Ezeajụghị kọwara onyinye ahụ dịka nke kwesiri ekwesi 'n ilekwasị anya n'ezi ọrụ dị iche iche CAFE na-arụ, nakwa etu o si etute olileanya ndị enweghị olileanya site n'ọrụ obiebere dị iche iche ọ na-abàgide, ma n'ime steeti ahụ ma na mpụga ya.", "author": "Izunna Okafor", "title": "CAFE Enwetela Akụrụngwa Ahụike Ọhụrụ Site Na Mba USA", "category": "Ahụ Ike"},
{"text": "Dịka ọ na-akọwa onyinye ahụ dịka nkwàdo ha nye CAFE, iji sị ya jisie ike n'ọrụ; Maazị Ezeajụghị gosipụtara olileanya o nwere na nke ahụ ga-enye aka n'ụzọ pụrụ iche n'ime ka ọrụ ndị òtù ahụ na-agawanye n'ihu ma kawanye mfe.", "author": "Izunna Okafor", "title": "CAFE Enwetela Akụrụngwa Ahụike Ọhụrụ Site Na Mba USA", "category": "Ahụ Ike"},
{"text": "Na nzaghachi ya n'aha onye chọpụtara ma bụrụkwa onyeisi CAFE, bụ nwunye aka na-achị steeti Anambra, bụ Dọịka Ebelechukwu Obianọ, Kọmishọna Ọkapala kèlère ndị ahụ maka ọmarịcha onyinye ahụ. ", "author": "Izunna Okafor", "title": "CAFE Enwetela Akụrụngwa Ahụike Ọhụrụ Site Na Mba USA", "category": "Ahụ Ike"},
{"text": "Ọ kọwara ya bụ onyinye dịka nke bịara n'oge ọ kachara dị mkpa, ma kpọpụtasịakwa ụfọdụ ụzọ dị iche iche nke ahụ ga-esi kwalite ọrụ CAFE na atụmatụ ya; ma kwezie nkwà na ha ga-etinye ya n'ọrụ nke ọma dịka o siri kwesi.", "author": "Izunna Okafor", "title": "CAFE Enwetela Akụrụngwa Ahụike Ọhụrụ Site Na Mba USA", "category": "Ahụ Ike"},
{"text": "Izunna Okafor dere akụkọ a", "author": "Izunna Okafor", "title": "Ọrịa Ụkwaranta Na-Egbu Mmadụ 18 Kwà Awa Ọbụla Na Nigeria —WHO", "category": "Ahụ Ike"},
{"text": "Ndị Igbo na-ekwu sị onye e jiri ụkwaranta kwàá iyi kwàkwụrụ, maka na ụkwaranta anaghị egbu na ntà.", "author": "Izunna Okafor", "title": "Ọrịa Ụkwaranta Na-Egbu Mmadụ 18 Kwà Awa Ọbụla Na Nigeria —WHO", "category": "Ahụ Ike"},
{"text": "Ka ọ dị taa, Nigeria enwetela nturuugo dịka obodo ọrịa ụkwaranta bụ 'Tuberculosis' (TB) kacha akpa ike ma na-egbu ndị mmadụ gwòògwòò na mba Afrika niile, nà ebe nke isii ya bụ ajọ ọrịa kachakwa egbu mmadụ na mba ụwa niile gbaa gburugburu.", "author": "Izunna Okafor", "title": "Ọrịa Ụkwaranta Na-Egbu Mmadụ 18 Kwà Awa Ọbụla Na Nigeria —WHO", "category": "Ahụ Ike"},
{"text": "Nke a bụ nke a gbara n'anwụ site na nchọcha ụlọ ahụike mba ụwa, bụ 'World Health Organisatio (WHO)' mere na nsonso a, bụkwa nke mpụtara ya gosiri ọnọdụ ala Nigeria n'ọnụọgụgụ mba iri atọ ebe ọrịa ụkwaranta kacha akpa ike na mba ụwa. ", "author": "Izunna Okafor", "title": "Ọrịa Ụkwaranta Na-Egbu Mmadụ 18 Kwà Awa Ọbụla Na Nigeria —WHO", "category": "Ahụ Ike"},
{"text": "Dịka mpụtara nchọcha ahụ siri kọwaa, opekatampe, ọrịa ụkwaranta na-egbu mmadụ iri na asatọ (18) kwà áwà ọbụla na Nigeria, ebe mmadụ iri anọ na asaa (47) nà-ebute ọrịa ụkwaranta kwà áwà ọbụla na Nigeria, nke mmadụ asaa (7) n'ime ha bụ ụmụaka.", "author": "Izunna Okafor", "title": "Ọrịa Ụkwaranta Na-Egbu Mmadụ 18 Kwà Awa Ọbụla Na Nigeria —WHO", "category": "Ahụ Ike"},
{"text": "Ọ bụrụ na a gbakọọ ya nke ọma, ihe nke ahụ pụtara bụ na ọrịa ụkwaranta na-egbu mmadụ narị anọ na iri atọ na abụọ (432) na Nigeria kwà ụbọchị, ma na-egbu mmadụ otu narị puku na iri isii kwà ahọ ọbụla n'ala Nigeria, ebe mmadụ narị puku anọ na iri na otu na narị asaa na iri abụọ (411​720) na-ebute/enwete ya bụ ajọ ọrịa na Nigeria.", "author": "Izunna Okafor", "title": "Ọrịa Ụkwaranta Na-Egbu Mmadụ 18 Kwà Awa Ọbụla Na Nigeria —WHO", "category": "Ahụ Ike"},
{"text": "Ụfọdụ ndị ọkachamara na ngalaba ahụike, nke gụnyere Dọkịta Tito Aiyenigba, Dọkịta Itohowo Uko, Dọkịta Raphael Onyilo, Dọkịta Adebare Jumoke, na Dọkịta Eze Ogale bụ ha kwuru banyere mpụtàrà ahụ na nsonso a n'otu ọgbakọ nkụzi a chịkọbaara ndị nta akụkọ na steeti Ekiti na Ondo na nsonso a, site n'aka 'National Tuberculosis and Leprosy Control Program' na njikọaka 'Breakthrough Action'.", "author": "Izunna Okafor", "title": "Ọrịa Ụkwaranta Na-Egbu Mmadụ 18 Kwà Awa Ọbụla Na Nigeria —WHO", "category": "Ahụ Ike"},
{"text": "N'okwu ha n'ọgbakọ nkụzi ahụ nke isiokwu ya bụ (ma a sụgharịa ya n'Igbo) \"Ọnọdụ Ụkwaranta n'Ala Nigeria: Ihe O Jiri Dị Mkpa Ka Ndị Nta Akụkọ Kwuo Maka Ya\", ndị ọkachamara ahụ mere ka a mara mkpa ọ dị na e welitekwuru aka n'ịchọpụta ọrịa ụkwaranta n'oge, ikwupụta banyere ya na igwọ ya n'oge na Nigeria.", "author": "Izunna Okafor", "title": "Ọrịa Ụkwaranta Na-Egbu Mmadụ 18 Kwà Awa Ọbụla Na Nigeria —WHO", "category": "Ahụ Ike"},
{"text": "Ha kọwapụtagasịrị ụzọ dị iche iche mmadụ pụrụ isi bute ọrịa ụkwaranta, etu e si achọpụta ya, nakwa usoro a pụrụ isi wee gwọọ maọbụ gbochie ikesà ya, ma kpọkuzie ndị ntaakụkọ na ụmụafọ Nigeria ka ha sonye n'agha ahụ a na-ebu megide ọrịa ụkwaranta site n'ikwu/ịkọwa maka ya, na inye onye butere ya ọgwụgwọ n'oge, nakwa igbochi nkesa ya kpamkpam, maka na mgbochi ọrịa ka ọgwụgwọ ya mma.", "author": "Izunna Okafor", "title": "Ọrịa Ụkwaranta Na-Egbu Mmadụ 18 Kwà Awa Ọbụla Na Nigeria —WHO", "category": "Ahụ Ike"},
{"text": "Dịka ha na-akọwa banyere ya bụ ọrịa nà ụdị ya, ndị ọkachamara ahụ mèkwazịrị ka a mara na ọrịa ụkwaranta dịkwà iche n'ọrịa korona, n'agbanyeghị na ha nwere ụfọdụ njirimara yiri onwe ha, dịka ụkwara, ọkachasị ụkwara kpọnkụ. ", "author": "Izunna Okafor", "title": "Ọrịa Ụkwaranta Na-Egbu Mmadụ 18 Kwà Awa Ọbụla Na Nigeria —WHO", "category": "Ahụ Ike"},
{"text": "Ọchịchị steeti Anambra agbapeela àgbà nke abụọ nke amụmà ịgba ọgwụ mgbochi ọrịa nje korona nke abụọ, iji kwanyekwuo ọkụ n'agha ahụ a na-ebu megide ya bụ ajọ ọrịa, ma chekwaba Ndị Anambra pụọ n'ibute ọrịa ahụ.", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "Mmemme ịgbape amụmà ịgba ọgwụ ahụ bụ nke weere ọnọdụ n'ogige ụlọ ahụike nkụzi mahadum 'Chukwuemeka Odumegwu Ojukwu University Teaching Hospital, Amaku, Awka' bụ isi obodo steeti Anambra, ma bụrụkwa ebe aka na-achị steeti ahụ bụ Gọvanọ Willie Obianọ nọkwara wee gbapee ogige ngalaba atọ n'ụlọọgwụ ahụ na ọtụtụ akụrụngwa e butesiri ọhụrụ n'ụlọọgwụ ahụ. ", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "Ihe dị icheiche Gọvanọ gbapere ebe ahụ gụnyere ogigè maka nne na nwa, bụ 'Mother and Child Referral Center', ogige 'Dialysis Center', ogigè 'Private Ward', tinyere akụrụngwa C-T Scan.", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "N'okwu ya n'ebe ahụ, Gọvanọ Obianọ kọwàrà na ọgwụ nje korona ahụ a kpọrọ \"Moderna” na “Astrazeneca\" bụ ọgwụ a kpachapụrụ anya wee rụọ, nke na o nweghịkwa ihe égwu ọbụla dị na ya, nke mere e ji nabata ma na-agba ya na steeti ahụ, dịka ọ dị taa. ", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "Oge ọ na-adụ Ndị Anambra ọdụ ka ha sonyesie ike n'ịgba ọgwụ ahụ, ọ gakwara n'ihu dụọ ha ọdụ ka ha gbakwa mbọ na-asọpụrụ, na-edebe, ma na-agbasokwa ụkpụrụ na iwu niile e nyere maka ọrịa ọjọọ ahụ, ọbụladị ma mgbe ha gbachagodiri ọgwụ ahụ, iji hụ na ha ebuteghị maọbụ kesaa ọrịa ahụ.", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "Gọvanọ Obianọ kpọpụtasịrị ihe dị icheiche ọchịchị ya mepụtagoro na ngalaba ahụike iji hụ na Ndị Anambra nwere ezi ọnọdụ ahụike bụ igbà, ọbụladị dịka o kwere nkwà na ọchịchị ya ga-aga n'ihu ịkwàdò ngalaba ahụ na inwòghàrị ngalaba niile nke steeti ahụ, ruo mgbe oge ọchịchị ya gwụrụ.", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "N'okwu nke ya, Kọmishọna na-ahụ maka ahụike na steeti ahụ, bụ Dọkịta Vincent Okpala kọwara na Gọvanọ Obianọ emezùputela nkwa dị icheiche o kwere Ndị Anambra, ọkachasị nkwà ime ka steeti ahụ bụrụ ebe ndị mmadụ ga-esi mba dị icheiche wee bịa na-anara ọgwụgwọ n'ime ya. ", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "O kwuru na ọnụ agaghị akọcha akọcha, ihe Gọvanọ ahụ megoro na ngalaba ahụike, nke pụtakarịchara ìhè n'etu o siri nwogharịa ma kwàlite ogige ahụike ntà niile dị na steeti ahụ, wepụta amụmà nchekwa ahụike a maara dịka 'Anambra State Health Insurance Agency (ASHIA)', ogige mmepụta ikuku ndụ, bụ 'Anambra Oxygen Plant', tinyere ọtụtụ ihe ndị ọzọ.", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "Na nkọwa nke ya, onyeisi ụlọ ahụike nkuzi mahadum 'Chukwuemeka Odumegwu Ojukwu University Teaching Hospital', bụ Dọkịta Josephat Akabụike kọrọ akụkọ ntọala banyere etu ya bụ ụlọọgwụ siri malite n'ahọ iri isii na ise gara aga, wee gabiga usoro nnwògharị na ogoogo dị icheiche wee ruo ogoogo ọ nọ na ya wee ruo taa", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "O mere ka a mara ụlọ ahụike ahụ enwetela uto na ọganihu n'ụdị dị icheiche, kpọpụtasịa ihe dara ụda ụlọ ahụike ahụ jiri bụrụ ọkaibe ugbua, ma kọwazie na ọ bụ ụlọọrụ Chevron na ndị òtù ha kwàdòrò ogige maka nne na nwa ahụ a rụrụ ọhụrụ n'ụlọọgwụ ahụ, n'ịgbaso ezi ebumnobi Gọvanọ Obianọ ịhụ na ụmụnwaanyị dị ime na ụmụaka a mụrụ ọhụrụ nwekwàrà ezi ọnọdụ ahụike bụ ịgbà na steeti ahụ.", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "O kelekwazịrị ndị Chevron maka ọmarịcha onyinye ahụ, kpọkuo ụlọọrụ ndị ọzọ ka ha ñòmie nke ahụ, ma kwe nkwà na a ga-etinye akụrụngwa niile ahụ n'ọrụ nke ọma, iji nweta mpụtara a tụrụ anya.", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "Na mbụ n'okwu ya oge ọ na-enyefe gọọmentị ogige ahụ n'aha ụlọọrụ Chevron, Maazị Seyi Orenuga mere ka a mara na ọ bụ n'ahọ 2018 ka ha màlitere njem ịrụ ogige ahụ, ma kwupụta na isi sekpụ ntị na nke ahụ bụ iji nye nne na nwa ezi ọnọdụ ahụike.", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "Ya bụ mmemme dọtara ọtụtụ ndị e ji okwu ha agba izu na ngalaba dị icheiche n'ime steeti ahụ, nke gụnyere ndị ọrụ gọọmenti, ndị eze ọdịnala obodo dị iche iche, tinyere ọtụtụ ndị ọzọ.", "author": "Izunna Okafor", "title": "COVID-19: Obianọ Agbapeela Ịgba Ọgwụ Àgbà Nke Abụọ n'Anambra", "category": "Ahụ Ike"},
{"text": "A kọwaala n'ebe o doro anya na mmemme iri ji ọhụrụ n'ala Igbo abụghị ikpere arụsị, dịka ụfọdụ si eche.", "author": "Izunna Okafor", "title": "Ụmụawụlụ Eriela Ji Ọhụrụ Ahọ 2021", "category": "Mmemme"},
{"text": "Eze ọdịnala obodo Ụmụawụlụ dị n'okpuru ọchịchị ime obodo 'Awka South' nke steeti Anambra, bụ Igwe Joel Egwuonwu kwupụtara nke a na mmemme iri ji ọhụrụ obodo ahụ nke ahọ 2021.", "author": "Izunna Okafor", "title": "Ụmụawụlụ Eriela Ji Ọhụrụ Ahọ 2021", "category": "Mmemme"},
{"text": "Ya bụ mmemme dọtara ụmụafọ obodo ahụ sitere ebe dị icheiche wee bịa, ma bụrụkwa nke a nọrọ n'obi eze ọdịnala ahụ wee mee.", "author": "Izunna Okafor", "title": "Ụmụawụlụ Eriela Ji Ọhụrụ Ahọ 2021", "category": "Mmemme"},
{"text": "Igwe Egwuọnwụ, oge ọ na-awa ji kpọmkwem na mmemme ahụ, mere ka a mara na mmemme iri ji ọhụrụ bụ nnukwu mmemme n'ala Igbo, ma bụrụkwa mmemme e ji akwanyere ji ùgwù dịka eze ihe a kọrọ n'ugbo, dịka omenala Igbo siri dị.", "author": "Izunna Okafor", "title": "Ụmụawụlụ Eriela Ji Ọhụrụ Ahọ 2021", "category": "Mmemme"},
{"text": "O kwuru na ọ bụ nke adabàghị adaba chaachaa, bụ echiche ahụ ụfọdụ ndị mmadụ na-eche na ihe ụfọdụ na-ekwu oge ụfọdụ na iri ji ọhụrụ bụ ihe ikpere arụsị maọbụ ihe ọgọ mmụọ, ọbụladị dịka ọ dụrụ ndị na-eche ụdị echiche dị etu ahụ ka ha kwụsị ya, n'ihi na o nweghị ihe ọbụla jikọọrọ iri ji ọhụrụ na ikpere arụsị, maọbụ nwee ka ha abụọ si bụrụ otu ihe.", "author": "Izunna Okafor", "title": "Ụmụawụlụ Eriela Ji Ọhụrụ Ahọ 2021", "category": "Mmemme"},
{"text": "O kelere Chineke maka ichekwaba na idu ụmụafọ obodo ahụ n'ogologo oge niile nke ọrụ ugbo, ha wee kọọ, ma dịkwa ndụ wetekwa ihe ubi n'uju. O tòkwàrà Chukwu maka nchekwa Ya na ngọzị Ya n'isi obodo ahụ na ụmụafọ ya, ha wee na-apụ, na-abata, ma na-agawanye n'ihu ma na-emekwa nke ọma n'ihe dị icheiche ha na-eme.", "author": "Izunna Okafor", "title": "Ụmụawụlụ Eriela Ji Ọhụrụ Ahọ 2021", "category": "Mmemme"},
{"text": "Ka Igwe Egwuọnwụ mechara omenala ịwa ji ahụ, ya bụ mmemme kpògharazịrị ọkụ n'ozuzuoke, dịka a malitezịrị ịgba egwu na ime ihe ngosi ndị ọzọ dị icheiche site n'aka ndị òtù ụmụnwaanyị na òtù ndị ọzọ dị icheiche pụtara ìhè na mmemme ahụ. ", "author": "Izunna Okafor", "title": "Ụmụawụlụ Eriela Ji Ọhụrụ Ahọ 2021", "category": "Mmemme"},
{"text": "Mmemme ahụ, nke Igwe Egwuọnwụ, ndị ichie ya, na ndị eze ọdịnala ndị ọzọ bị́árá nọnyere ya jìrì egwu Ịgbà Eze wee bata na ya, bụkwa nke a nọrọ na ya wee tụọrọ eze ọdịnala mmamma site n'aka ndị otu dị icheiche.", "author": "Izunna Okafor", "title": "Ụmụawụlụ Eriela Ji Ọhụrụ Ahọ 2021", "category": "Mmemme"},
{"text": "A nọkwazịrị na mmemme ahụ tie mmanwụ, kpaa ma kpee ekpere maka ọdịmma obodo ahụ; rie erimeri dị icheiche, ọkachasị ji ọhụrụ a hụrụ ahụ, nke e jiri mmanụ akwụ ọhụrụ na ụtazị mara abụba wee hazie, tinyere mmanya ngwọ jụrụ oyi e jiri wee gbanyere ya ụgbọ nwamkpi; nke mezịrị ka mmemme ahụ zaa aha a kpọrọ ya n'ezie.", "author": "Izunna Okafor", "title": "Ụmụawụlụ Eriela Ji Ọhụrụ Ahọ 2021", "category": "Mmemme"},
{"text": "O kwòrò èkwò ma zụọ azụọ, dịka imirikiti mmadụ nupùtàrà n'uju wee bịa jiri anya ha gbara ekeresimeesi na mmemme ịgbape ọdụ ụgbọelu mba ụwa ahụ a rụrụ ọhụrụ na steeti Anambra, bụ nke a maara dịka 'Anambra International Cargo and Passenger Airport', ma bụrụkwa nke a rụrụ n'Ụmụeri, dị n'okpuruọchịchị ime-obodo 'Anambra East' nke steeti ahụ.", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "Mgbape  ọdụ ụgbọelu ahụ bụ nkè mmemme ya dọtàrà ọtụtụ ndị e jị okwu ha agba ìzù n'ime steeti ahụ, ma bụrụkwazie nke gosipụtara na ya bụ ọdụ ụgbọelu akwụrụla chịm, zuo òkè ma dịkwa njikere ịrụ ọrụ n'uju dịka ọdụ okwu na ụgbọelu.", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "N'okwu ya na mmemme ahụ, aka na-achị steeti Anambra, bụ Gọvanọ Willie Obianọ, onye ya na nwunye ya bụ Oriakụ Ebelechukwu Obiano soro wee wụchaa na mmemme ahụ, mere ka a mara na ọdụ ụgbọelu ahụ enwetezuola akwụkwọ ikike niile nà nkwàdo niile kwesiri ekwesi site n'aka ụlọọrụ dị icheiche okwu gbasaara ọdụ ụgbọelu dị n'aka, nke na-egosi na o zuola òkè ịbụ ebe ụgbọelu, ndị njem na nwgaahịa ga na-efeli ma na-efetù ebe na mgbe na mgbe", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "O kelezịkwara onyeisiala Nigeria, bụ Muhammadu Buhari; kelee Minista na-ahụ maka njem ụgbọelu n'ala Nigeria, bụ Hadi Sirika, tínyéré onyeisi ụlọọrụ Nigeria Civil Aviation Authority, bụ Capt. Musa Shuaibu Nuhu, maka agbambọ ha iji hụ na o nwetazuru akwụkwọ ikike niile ọdụ ụgbọelu ahụ kwesiri inwete, ya nà ezi nkwàdo niile ha nyere ogologo oge niile a na-arụ ya bụ ọdụ ụgbọelu, wee ruo mgbe a rụchara ya.", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "Banyere ihe mere na ụgbọelu kwesiri ịdà ebe ahụ ụbọchị ahụ adàghịzị, Gọvanọ Obianọ kọwàrà na ụlọọrụ ahụ ihe gbasaara ọdụ ụgbọelu na njem ụgbọelu dị n'aka na-atụ anya na ụlọọrụ ụgbọelu niile ahụ e nyegoro ikike ịdà ebe ahụ ga-enwerịrị ngalaba (counter) n'ebe ahụ tupu ha amalite ọrụ ifeli na ifetù n'ebe ahụ, bụkwanụ nke ha enwebèghị tupu ụbọchị ahụ a gbapere ya bụ ọdụ ụgbọelu.", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "O mere ka a mara na ụgbọelu ndị e nyegoro ikike ịdà na ifeli ebe ahụ ugbua gụnyere ụgbọelu Airpeace , Ibom Air, Dana Air, na Anap Jets, ma kọwaa na a ka ga-enyekwa ndị ọzọ ikike dịka oge na-agawanye n'ihu, maka na ọ na-abụ a na-egbu awaị, ọ ná-atọ ụtọ, a na-abachawanye ji.", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "Dịka ọ na-akọwa na ndị Anambra bụ ndị na-emete njem nke ọma, nke mezịrị o jiri dị mkpà na ha nwere ọdụ ụgbọelu nke ha, Gọvanọ Obianọ gara n'ihu kwunwòó ya ọzọ na ọchịchị ya rụrụ ọdụ ụgbọelu ahụ n'ime ọnwa iri na ise n'enweghị mmadụ maọbụ ụlọakụ ọbụla o biri kọbọ maọbụ afụ wee bido n'isi, rụgide ya, wee rụchaa ya. ", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "Ọ kpọpụtasịzịkwara ọtụtụ uru dị icheiche ọdụ ụgbọelu ahụ ga-abara Ndị Anambra, Ndị Igbo, ala Nigeria na mbà Afrịka n'izugbe; kwuo na e nyela mmadụ ruru narị abụọ ọzụzụ  maka ịmàlite ọrụ n'ọdụ ụgbọelu ahụ, ọbụladị dịka o mekwara ka a mara na a ka ga-eji nwanyọ na-ewekwu ụfọdụ ndị mmadụ n'ọrụ n'ebe ahụ n'ọdịnihu.", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "O kelekwazịrị ndị Anambra maka nkwàdo ha nyere ọchịchị ya nà otu ndọrọndọrọ 'All Progressive Grand Alliance (APGA)', ma kpọkuo ha ka ha gaa n'ihu ime nke ahụ.", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "Na mbụ n'ozi nnọọ ya, Kọmishọna na-ahụ maka ọrụ n'ime steeti ahụ, bụ Injinia Marcel Ifejiofor nyere nkọwa banyere ọdụ ụgbọelu ahụ, ụfọdụ ego dị icheiche a tụnyere na ya, ogoogo, akụrụngwa na usoro e jiri rụọ ya, ya na ụlọọrụ dị icheiche bịara njem nleta n'ebe ahụ, ma oge a na-arụ ya na oge a rụchara ya, ọkachasị ụlọọrụ ndị ahụ ihe gbasaara ọdụ ụgbọelu dị n'aka, nke gụnyere 'Federal Airport Authority of Nigeria (FAAN)', Ụlọọrụ 'Nigeria Civil Aviation Authority (NCAA)' na ụlọọrụ ndị ọzọ bịara ebe ahụ ma kwupụtakwa afọojuju ha banyere ihe ha hụrụ, ma gbakwa akaebe na ya bụ ọdụ ụgbụelu adịla njikere maka njem ụgbọelu.", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "N'okwu nke ya n'ebe ahụ, Ọkaokwu ụlọ ọgbakọ omeiwu steeti Anambra, bụ Maazị Uchenna Okafor kọwara na ọ bụ ihe ọke ọñụ na steeti Anambra enweela ọdụ ụgbọelu, bụkwa ọdụ ụgbọelu mba ụwa. O kelezịkwara ọchịchị steeti Anambra maka ime ka nrọ ahụ a rọbara kemgbe bịa na mmezu; ọbụladị dịka ọ kpọpụtasịkwara ụfọdụ ụzọ dị icheiche ọdụ ụgbọelu ahụ ga-esi kwàlite ọnọdụ akụnụba na ọnọdụ mmepe steeti ahụ.", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": " ", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "Ịgbape ọdụ ụgbọelu ahụ kpọmkwem bụ nke e mere site n'aka Bishọọpụ Paulinus Ezeokafor nke ụka katọliiki na Dayọsiisi Awka. ", "author": "Izunna Okafor", "title": "Oke Ọñụ Adaa, Dịka A Gbapere Ọdụ Ụgbọelu Anambra", "category": "Mmemme"},
{"text": "Ọ kpotụrụ akpọtụ ma zụọ azụọ na nsonso a, dịka eze ọdịnala Onitsha, bụ Igwe Alfred Nnaemeka Ahebe mere mmemme Ịgba Ọfala ya nke ahọ 2021.", "author": "Izunna Okafor", "title": "Igwe Achebe Agbaala Ọfala Ahọ 2021", "category": "Mmemme"},
{"text": "Ya bụ mmemme bụ nke weere ọnọdụ n'obi ezeọdịnala ahụ, dị n'Ọnịtsha n'ime steeti Anambra, bụrụkwa nke dọtara ọtụtụ ndị sitere ebe dị icheiche wee bịa ịnọnyere ya bụ eze ọdịnala nà ndị Ọnịtsha.", "author": "Izunna Okafor", "title": "Igwe Achebe Agbaala Ọfala Ahọ 2021", "category": "Mmemme"},
{"text": "Mmemme omenala ahụ bụ nke a na-anọ na ya wee gbaa egwu ọdịnala, ma mekwa ọtụtụ ihe ngosi dị icheiche. Mana, kaosiladị e meghị ihe ndị ahụ ka e si eme ya oge mbụ na mmemme ahụ nke ahọ a, n'ihi ọrịa nje korona.", "author": "Izunna Okafor", "title": "Igwe Achebe Agbaala Ọfala Ahọ 2021", "category": "Mmemme"},
{"text": "Abalị abụọ nke mmemme ahụ a maara dịka Azụ Ọfala bụ ụbọchị ndị òtù dị icheiche n'obodo ahụ na-eji eme ihe ngosi n'ùjú éwèrèghịkwà ọnọdụ, n'ihi ike nkwụchà ahụ na iji gbanahị ikesà ọrịa korona. ", "author": "Izunna Okafor", "title": "Igwe Achebe Agbaala Ọfala Ahọ 2021", "category": "Mmemme"},
{"text": "Kaosiladị, Mmemme Ịwa Jị Ọhụrụ, nke malitere n'abalị iri abụọ na anọ nke ọnwa Septemba na-agawanye n'ihu n'ịgbasò iwu na-achị mgbochi nkesà ọrịa korona, ma bụrụkwa nà nke a ga-eji Ikelebe-Ji (iri ji ọhụrụ igwe) wee chịkọta n'abalị iri abụọ na otu nke ọnwa Ọktooba a.", "author": "Izunna Okafor", "title": "Igwe Achebe Agbaala Ọfala Ahọ 2021", "category": "Mmemme"},
{"text": "N'okwu ya n'ebe ahụ, Igwe Achebe kọwara mmemme ahụ dịka ihe nke mmụọ, bụrụkwa nke a na-eme ma ọ gachaa nnọpụga (seclusion), bụkwa ebe ọ na-anọ wee rịọ maka ọdịmma obodo ahụ na ihe ndị ọzọ kwesiri. Ọ nọkwara na mmemme ahụ wee kpee ka Chineke wete nsogbu, ọgbaghara ihe isiike na ajọ ọnọdụ ndị ọzọ na-adapụta n'ala Nigeria n'isi njedobe.", "author": "Izunna Okafor", "title": "Igwe Achebe Agbaala Ọfala Ahọ 2021", "category": "Mmemme"},
{"text": "Ọgbakọ inye nkụzi banyere idezi, ịtụgharị, itinye na ibipụta okwu ọhụrụ na Wikipedia abịala na njedobe n'Awka bụ isi obodo steeti Anambra, dịka a kpọkuru ndị Igbo ka ha nye aka n'ịkwàlite asụsụ ha.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Ya bụ ọgbakọ ọzụzụ bụ nke a chịkọbara site n'aka ndị otu 'Wikimedia Fan Club', ma bụrụkwa nke a nọrọ na ya wee kpọkuo ndị Igbo ka ha nye aka n'ichekwaba, ịkwàlite na ime ka ya bụ asụsụ Igbo ná-ewu èwù n'ogoogo mba ụwa.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "N'okwu ya na mmemme ahụ, onye hibere òtù 'Wikimedia Fan Club', ma bụrụkwa onye chịkọbara ya bụ ọgbakọ, bụ Oriakụ Obiageli Ezeilo, bụkwá onye ihe gbasaara nkwàlite asụsụ Igbo na-atọ ụtọ, kwùrù na ebumnobi o jiri hibe òtù ahụ nà atụmatụ ahụ bụ iji kwàlite ma bawanyekwuo ọnụọgụgụ edemede na okwu Igbo dị na Wikipedia, ma sikwazie n'ụzọ dị eti ahụ mee ka asụsụ Igbo guzosie ike ma gharakwa ịnwụ maọbụ fuo dịka ndị òtù mba ụwa 'United Nations Educational, Scientific and Cultural Organisations (UNESCO)' siri wee buo n'amụma na mgbe gara aga, sị na asụsụ Igbo ga-anwụ oge adịghị anya.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Ọ kọwakwara na òtù ahụ na atụmatụ ahụ ga-enyekwa aka itinyesikwu ọtụtụ okwu Igbo dị icheiche n'akwụkwọ nkọwaokwu igbo dị na Wikipedia, bụ Wikishọnarị, mee ka asụsụ ahụ na-ewu èwù n'ala Nigeria na n'ogoogo mba ụwa, tinyere ọtụtụ uru ndị ọzọ dị icheiche ọ ga-eweta.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Dịka ọ na-eme ka a mara na isonye na nkụzi ahụ bụkwa n'efu ma bụrụkwa maka onye ọbụla nwere mmasị, Oriakụ Ezeilo mekwara ka a mara na a ga na-enwe ya bụ ọzụzụ kwà ọnwa ọbụla. ", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Ọ kpọkukwazịrị ndị sonyere na mmemme ahụ ka ha gba mbọ na-etinye ihe niile a kụziiri ha n'ebe ahụ n'ọrụ ma jirikwa ya na-emepụta ihe oge niile, dịka nkụzi e nyere ha siri dị. Ọ dụkwàrà Ndị Igbo ọdụ ka ha nye aka ịkwàdò, ịkwàlite na ichekwaba asụsụ ha.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Na ntụnye nke ya, otu onye so enye aka n'ịhazi atụmatụ ahụ, ma bụrụkwa onye nkụzi na ngalaba Asụsụ Igbo na Mahadum Nnamdị Azikiwe, bụ Oriakụ Edith Nwobu gara n'ihu kọwaa na ebumnobi ọgbakọ ahụ bụ iji kụziere ndị mmadụ etu ha ga-esi na-etinye maọbụ na-emezi okwu maọbụ edemede na Wikipedia, ọkachasị dịka o siri metụta edemede maọbụ okwu Igbo.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Oge ọ na-ekele ndị sonyere n'ọzụzụ ahụ maka ịhụta mkpa ọ dị ime nke ahụ, o kwupụtakwara olileanya o nwere na ya bụ atụmatụ nà nkụzi e nyere ga-enye aka n'ụzọ dị ukwuu, n'ịkwàlite na ichekwaba asụsụ Igbo, ma ọ bụrụ na e tinye ihe niile a kụziri n'ebe ahụ n'ọrụ nke ọma ma na-emekwa ya oge niile.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "N'okwu nke ya, otu onye n'ime ndị sonyere n'ọgbakọ ọzụzụ ahụ, ma bụrụkwa nwataakwụkwọ ngalaba Asụsụ Igbo na mahadum UNIZIK, bụ Prince Uche Ezeabasịlị kèlèrè ndị ahụ chịkọbàrà ya bụ ọmarịcha ọgbakọ maka ohere ọma ahụ; gbáá akaebe na ọ mụtàrà ọtụtụ ihe n'ebe ahụ; ma kwezie nkwà itinye ihe niile ọ mụtara n'ebe ahụ n'ọrụ ma na-emekwa ya oge niile, iji si n'ụzọ dị etu ahụ tụnye ụtụ nke ya n'ichekwaba na ịkwàlite asụsụ Igbo, maka na ọ naghị adị mma ọkụ a gụnyere nwata n'aka ịnyụnahụ ya.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Ọgbakọ inye nkụzi banyere idezi, ịtụgharị, itinye na ibipụta okwu ọhụrụ na Wikipedia abịala na njedobe n'Awka bụ isi obodo steeti Anambra, dịka a kpọkuru ndị Igbo ka ha nye aka n'ịkwàlite asụsụ ha.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Ya bụ ọgbakọ ọzụzụ bụ nke a chịkọbara site n'aka ndị otu 'Wikimedia Fan Club', ma bụrụkwa nke a nọrọ na ya wee kpọkuo ndị Igbo ka ha nye aka n'ichekwaba, ịkwàlite na ime ka ya bụ asụsụ Igbo ná-ewu èwù n'ogoogo mba ụwa.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "N'okwu ya na mmemme ahụ, onye hibere òtù 'Wikimedia Fan Club', ma bụrụkwa onye chịkọbara ya bụ ọgbakọ, bụ Oriakụ Obiageli Ezeilo, bụkwá onye ihe gbasaara nkwàlite asụsụ Igbo na-atọ ụtọ, kwùrù na ebumnobi o jiri hibe òtù ahụ nà atụmatụ ahụ bụ iji kwàlite ma bawanyekwuo ọnụọgụgụ edemede na okwu Igbo dị na Wikipedia, ma sikwazie n'ụzọ dị eti ahụ mee ka asụsụ Igbo guzosie ike ma gharakwa ịnwụ maọbụ fuo dịka ndị òtù mba ụwa 'United Nations Educational, Scientific and Cultural Organisations (UNESCO)' siri wee buo n'amụma na mgbe gara aga, sị na asụsụ Igbo ga-anwụ oge adịghị anya.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Ọ kọwakwara na òtù ahụ na atụmatụ ahụ ga-enyekwa aka itinyesikwu ọtụtụ okwu Igbo dị icheiche n'akwụkwọ nkọwaokwu igbo dị na Wikipedia, bụ Wikishọnarị, mee ka asụsụ ahụ na-ewu èwù n'ala Nigeria na n'ogoogo mba ụwa, tinyere ọtụtụ uru ndị ọzọ dị icheiche ọ ga-eweta.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Dịka ọ na-eme ka a mara na isonye na nkụzi ahụ bụkwa n'efu ma bụrụkwa maka onye ọbụla nwere mmasị, Oriakụ Ezeilo mekwara ka a mara na a ga na-enwe ya bụ ọzụzụ kwà ọnwa ọbụla. ", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Ọ kpọkukwazịrị ndị sonyere na mmemme ahụ ka ha gba mbọ na-etinye ihe niile a kụziiri ha n'ebe ahụ n'ọrụ ma jirikwa ya na-emepụta ihe oge niile, dịka nkụzi e nyere ha siri dị. Ọ dụkwàrà Ndị Igbo ọdụ ka ha nye aka ịkwàdò, ịkwàlite na ichekwaba asụsụ ha.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Na ntụnye nke ya, otu onye so enye aka n'ịhazi atụmatụ ahụ, ma bụrụkwa onye nkụzi na ngalaba Asụsụ Igbo na Mahadum Nnamdị Azikiwe, bụ Oriakụ Edith Nwobu gara n'ihu kọwaa na ebumnobi ọgbakọ ahụ bụ iji kụziere ndị mmadụ etu ha ga-esi na-etinye maọbụ na-emezi okwu maọbụ edemede na Wikipedia, ọkachasị dịka o siri metụta edemede maọbụ okwu Igbo.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Oge ọ na-ekele ndị sonyere n'ọzụzụ ahụ maka ịhụta mkpa ọ dị ime nke ahụ, o kwupụtakwara olileanya o nwere na ya bụ atụmatụ nà nkụzi e nyere ga-enye aka n'ụzọ dị ukwuu, n'ịkwàlite na ichekwaba asụsụ Igbo, ma ọ bụrụ na e tinye ihe niile a kụziri n'ebe ahụ n'ọrụ nke ọma ma na-emekwa ya oge niile.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "N'okwu nke ya, otu onye n'ime ndị sonyere n'ọgbakọ ọzụzụ ahụ, ma bụrụkwa nwataakwụkwọ ngalaba Asụsụ Igbo na mahadum UNIZIK, bụ Prince Uche Ezeabasịlị kèlèrè ndị ahụ chịkọbàrà ya bụ ọmarịcha ọgbakọ maka ohere ọma ahụ; gbáá akaebe na ọ mụtàrà ọtụtụ ihe n'ebe ahụ; ma kwezie nkwà itinye ihe niile ọ mụtara n'ebe ahụ n'ọrụ ma na-emekwa ya oge niile, iji si n'ụzọ dị etu ahụ tụnye ụtụ nke ya n'ichekwaba na ịkwàlite asụsụ Igbo, maka na ọ naghị adị mma ọkụ a gụnyere nwata n'aka ịnyụnahụ ya.", "author": "Izunna Okafor", "title": "Òtù 'Wikimedia Fan Club' Enweela Ọ́gbakọ̀ Nkụzi n'Awka", "category": "Mmemme"},
{"text": "Aka ndị uweojii akpàrala mmadụ atọ a na-enyo enyò na ha bụ ogbu mmadụ, ma bụrụkwa ndị aka ha dị n'ọnwụ nwoke ahụ a mà àmá na-esi nri gwòògwòò n'Abuja, bụ Maazị Vincent Eluagu Chukwuemeka, onye e ji 'Chef Emeka' wee mara.", "author": "Izunna Okafor", "title": "Ndị Uweojii Ejidela Ndị A Na-Enyo Ènyò Na Ha Bụ Ogbu Mmadụ n'Abuja", "category": "Nchekwa"},
{"text": "Ọ dị ncheta na a hụrụ ozu Chef Emeka n'ime be ya dị n'Abuja, n'abalị iri abụọ nke ọnwa Ọgọstụ ahọ a n'Abuja bụ isi obodo ala Nigeria.", "author": "Izunna Okafor", "title": "Ndị Uweojii Ejidela Ndị A Na-Enyo Ènyò Na Ha Bụ Ogbu Mmadụ n'Abuja", "category": "Nchekwa"},
{"text": "Nke a mezịrị ndị uweojii, ngalaba FCT jiri màlite ime nnyocha miri èmì banyere ọnwụ mberede nwa amadi ahụ, ji chọpụta ka o siri nwụọ, ihe kpatara ọnwụ ya, maọbụ ndị aka dị na ya bụ ọnwụ.", "author": "Izunna Okafor", "title": "Ndị Uweojii Ejidela Ndị A Na-Enyo Ènyò Na Ha Bụ Ogbu Mmadụ n'Abuja", "category": "Nchekwa"},
{"text": "N'ozi a kụpụụrụ ndị nta akụkọ na nsonso a n'Abụja site n'aka onye na-ahụ mmekọrịta ọhaneze na ndị uweojii na FCT, bụ DSP Josephine Adeh, e mere ka a mara na ndị uweojii ahụ anwụchiela mmadụ atọ a na-enyo ènyò na aka ha dị n'ọnwụ nwa amadi ahụ. ", "author": "Izunna Okafor", "title": "Ndị Uweojii Ejidela Ndị A Na-Enyo Ènyò Na Ha Bụ Ogbu Mmadụ n'Abuja", "category": "Nchekwa"},
{"text": "Ọ kpọpụtasịrị aha ndị ahụ dịka Kingsley Obinna (gbara ahọ iri abụọ na anọ), Musa Tanimu (gbara ahọ iri abụọ na ise) na Mohammed Sha’aba (gbara ahọ iri abụọ na isii).", "author": "Izunna Okafor", "title": "Ndị Uweojii Ejidela Ndị A Na-Enyo Ènyò Na Ha Bụ Ogbu Mmadụ n'Abuja", "category": "Nchekwa"},
{"text": "Ọ kọwara na site na nnyocha ndị na-ahụ maka igbu ọchụ ụlọ (homecide) na ngalaba 'Criminal Investigations Department (CID)' mere, na a chọpụtara etu ndị ahụ siri wee gbuo nwoke ahụ n'ụlọ be ya.", "author": "Izunna Okafor", "title": "Ndị Uweojii Ejidela Ndị A Na-Enyo Ènyò Na Ha Bụ Ogbu Mmadụ n'Abuja", "category": "Nchekwa"},
{"text": "O kwukwazịrị na onyeisi ndị uweojii na FCT, bụ CP Babaji Sunday akasiela ma ka na-akasìkwa ndị ezinụlọ na ndị enyì nwoke ahụ obi, na-àgbàkwa ha uwe ka ha kara obi, n'ihi na ha ga-enweterịrị ikpe nkwụmọtọ.", "author": "Izunna Okafor", "title": "Ndị Uweojii Ejidela Ndị A Na-Enyo Ènyò Na Ha Bụ Ogbu Mmadụ n'Abuja", "category": "Nchekwa"},
{"text": "O kwekwara nkwà na a ga-akpụpụ ndị ahụ ụlọikpe ma e mechaa nnyocha banyere ihe ahụ ha mere; ọbụladị dịka ọ dụkwàzịrị ndị mmadụ ọdụ ka ha na-enye ha mkpesa na ozi dị mkpa oge ọbụla ha hụrụ onwe ha n'ọnọdụ ntụmadụ na ọnọdụ ndị ọzọ dị añaa, site n'ịkpọtụrụ ákàrà 08032003913, 08061581938, 07057337653 maọbụ 08028940883.", "author": "Izunna Okafor", "title": "Ndị Uweojii Ejidela Ndị A Na-Enyo Ènyò Na Ha Bụ Ogbu Mmadụ n'Abuja", "category": "Nchekwa"},
{"text": "Ka ọ gachaara abalị olenaole e jiri tọrọ ha, mmadụ abụọ ndị ahụ ji otu ahọ efe ala nna ha n'okpuru amụmà 'National Youth Service Corps (NYSC)' ndị ntọ tọọọrọ enwerela onwe ha pụọ n'aka ndị tọọrọ ha.", "author": "Izunna Okafor", "title": "Ndị NYSC Ahụ Ndị Ntọ Tọ̀ọ̀rọ̀ Ènwéréla Onwe Ha", "category": "Nchekwa"},
{"text": "Nke a bụ nke e mere ka ụwa mara site n'ozi a kụpụrụ ụbọchị Wenezdee site n'aka onye enyemaka pụrụ iche nye Gọvanọ Samuel Ortom nke steeti Benue n'ihe gbasaara mgbasàozi ogbaraọ̀hụ́rụ, bụ Jimin Geoffrey site n'ozi ọ kụpụụrụ ndị nta akụkọ. Ọ kọwara na ọ bụ site na njikọaka gọọmenti steeti ahụ, ụlọọrụ ụgbọala e ji ebu ndị njem, bụ Benue Links na ezinụlọ ndị ahụ a tọọrọ atọrọ ka e jiri nweta ntọhapụ ndị ahụ.", "author": "Izunna Okafor", "title": "Ndị NYSC Ahụ Ndị Ntọ Tọ̀ọ̀rọ̀ Ènwéréla Onwe Ha", "category": "Nchekwa"},
{"text": "Dịka o siri kọwaa, mmadụ abụọ n'ime mmadụ isii ahụ a tọhapụrụ bụ ndị ji otu ahọ efe ala nna ha, ma bụrụkwa ndị a tọọrọ n'ụzọ oge ha na-aga n'ogigè ebe a na-enye ndị ji otu ahọ efe ala nna ha ọzụzụ na steeti Zamfara; ebe mmadụ anọ ndị ọzọ bụ ụmụafọ steeti Benue na-emere onwe ha njem.", "author": "Izunna Okafor", "title": "Ndị NYSC Ahụ Ndị Ntọ Tọ̀ọ̀rọ̀ Ènwéréla Onwe Ha", "category": "Nchekwa"},
{"text": "O nyere aha ndị NYSC ahụ dịka Jennifer Awashima Iorliam na Joseph Zakaa. Ọ gakwara n'ihu kwuo na otu onye n'ime ndị ahụ a tọọrọ, bụ Sedoo Kondo, bụ nwata akwụkwọ mahadum 'Usman Dan Fodio University, Sokoto', ma bụrụkwa onye a tọ̀ọ̀rọ̀ n'ụzọ oge ọ na-alaghachi n'ụlọakwụkwọ ya. O kwukwara na onye nke ọzọ bụ Ruth Sesuur Tsokar, ma bụrụkwa onye na-aga eleta nwanne ya bi na steeti Kebbi; ebe mmadụ abụọ ndị ọzọ bụ Muhammadu Saminu na Safiam Muhammadu bụ ụmụnne abụọ na-aga Sokoto, tupu ndị ntọ wee wakpo ha niile n'ụzọ n'ụgbọala Benue Links ha nọ were eme njem, wee tọrọ ha na ndị NYSC ahụ.", "author": "Izunna Okafor", "title": "Ndị NYSC Ahụ Ndị Ntọ Tọ̀ọ̀rọ̀ Ènwéréla Onwe Ha", "category": "Nchekwa"},
{"text": "Maazị Geoffrey kọwara na ọ bụ n'elekere isii nke mgbede ka e jiri tọ́hàpụ̀ ndị ahụ. Kaosiladị, o kwughị na o nwere ụgwọ ha kwụrụ ndị ntọ ahụ tupu ha tọhapụ ha ma ọ bụ na a kwụghị ha ụgwọ ọbụla.", "author": "Izunna Okafor", "title": "Ndị NYSC Ahụ Ndị Ntọ Tọ̀ọ̀rọ̀ Ènwéréla Onwe Ha", "category": "Nchekwa"},
{"text": "At least two persons —a police inspector has been killed while another was injured when gunmen attacked Unwana Divisional Headquarters station in Afikpo North Local Government Area of Ebonyi State.", "author": "Izunna Okafor", "title": "Two Gunned Down, As Police Repel Attack on Divisional HQTR in South East", "category": "Nchekwa"},
{"text": "The yet to be identified gunmen numbering about 35 attacked the police station at about 3am on Sunday, October 24. ", "author": "Izunna Okafor", "title": "Two Gunned Down, As Police Repel Attack on Divisional HQTR in South East", "category": "Nchekwa"},
{"text": "Spokesperson of the State Police Command, DSP Odah Loveth Obianuju, who confirmed the incident in a statement said one of the gunmen was shot dead during the ensuing gun battle, adding that the injured police inspector is responding to treatment in the hospital.", "author": "Izunna Okafor", "title": "Two Gunned Down, As Police Repel Attack on Divisional HQTR in South East", "category": "Nchekwa"},
{"text": "\"At 0300hrs of today, 24th October 2021 yet to be identified gunmen suspected to be members of proscribed IPOB/ESN numbering about thirty-five (35) attacked Unwana Divisional Headquarters in Afikpo North Local Government Area of Ebonyi State, shooting sporadically at the policemen on duty, who immediately repelled the attackers,\" the statement read.", "author": "Izunna Okafor", "title": "Two Gunned Down, As Police Repel Attack on Divisional HQTR in South East", "category": "Nchekwa"},
{"text": "\"In the gun battle that ensued one (1) of the hoodlums was killed and two AK47 rifles/other incriminating items were recovered while others escaped with bullet wound injuries. Regrettably, one Police Inspector attached to the Division was fatally wounded while one other who is critically injured in responding to treatment in the hospital. The Police Facility/Operational vehicles are intact", "author": "Izunna Okafor", "title": "Two Gunned Down, As Police Repel Attack on Divisional HQTR in South East", "category": "Nchekwa"},
{"text": "\"Investigation revealed that the deceased suspect had been on the police wanted list for various attacks on police stations and one of the recovered AK-47 rifles has been identified to be the rifle stolen from Ohaukwu Police Division early this month.\" the PPRO added.", "author": "Izunna Okafor", "title": "Two Gunned Down, As Police Repel Attack on Divisional HQTR in South East", "category": "Nchekwa"},
{"text": "Meanwhile, the Commissioner of Police in the state, CP Aliyu Garba has embarked on, an on the spot assessment of the Division and has also ordered a manhunt on the fleeing hoodlums.", "author": "Izunna Okafor", "title": "Two Gunned Down, As Police Repel Attack on Divisional HQTR in South East", "category": "Nchekwa"},
{"text": "The CP appeals to law-abiding citizens of the State to promptly volunteer useful information to unravel the true identity of the fleeing gang members.", "author": "Izunna Okafor", "title": "Two Gunned Down, As Police Repel Attack on Divisional HQTR in South East", "category": "Nchekwa"},
{"text": "Otu onye nọ n'ogoogo Inspektọ n'ọrụ uweojii nọrọ na nsonso a wee bụrụ onye a gbàgburu agbagbu, ebe otu onye uweojii ọzọ bụkwàzị onye nwetere mmerụahụ oge ndị ojiegbe wakpòrò isi ụlọọrụ ndị uweojii dị na mpaghara Unwana dị n'okpuruọchịchị ime obodo Afikpo, nke steeti Ebonyi. Ndị uweojii ahụ gbàgbùkwàzịrị otu onye n'ime ndị omekoome ahụ.", "author": "Izunna Okafor", "title": "A Gbatuola Mmadụ Abụọ, Dịka Ndị Ojiegbe Wakporo Ụlọọrụ Ndị Uweojii", "category": "Nchekwa"},
{"text": "Dịka ndị ọnọmgbeomere siri kọwaa, ndị ojiegbe á mághị ndị ha bụ, ndị ruru mmadụ iri atọ na ise n'ọnụọgụgụ wakpòrò ya bụ ngalaba isi ụlọọrụ ndị uweojii n'ihe dịka elekere atọ nke ọnụ ụtụtụ ụbọchị ụka; ha na ndị uweojii wee malite ịkwà mgbọ.", "author": "Izunna Okafor", "title": "A Gbatuola Mmadụ Abụọ, Dịka Ndị Ojiegbe Wakporo Ụlọọrụ Ndị Uweojii", "category": "Nchekwa"},
{"text": " ", "author": "Izunna Okafor", "title": "A Gbatuola Mmadụ Abụọ, Dịka Ndị Ojiegbe Wakporo Ụlọọrụ Ndị Uweojii", "category": "Nchekwa"},
{"text": "N'ozi ọ kụpụụrụ ndị nta akụkọ banyere nke ahụ, onye na-ahụ maka mmekọrịta ọhaneze na ndị uweojii n'ime steeti ahụ, bụ DSP Odah Loveth gbàrà akaebe na ihe ahụ mèrè eme n'ezie, ma kọwaa na ndị uweojii gbàgbùrù otu onye n'ime ndị omekoome ahụ oge ahụ ha na ha na-akwàrịta mgbọ n'ime abalị ahụ, ebe ndị nke ọzọ búkwàzịrị àpà mgbọ n'ụdị dị icheiche wee rie mbọmbọ ọsọ.", "author": "Izunna Okafor", "title": "A Gbatuola Mmadụ Abụọ, Dịka Ndị Ojiegbe Wakporo Ụlọọrụ Ndị Uweojii", "category": "Nchekwa"},
{"text": "Kaosiladị, o mekwara ka a mara na ndị omekoome ahụ jìkwàrà egbè wee merụọ otu onye uweojii nọ n'ogoogo Inspektọ ahụ mgbe ịkwà mgbọ ahụ na-aga n'ihu, bụkwazị onye nọ ụlọọgwụ ugbua anara ọgwụgwọ ma na-agbakerekwa nwayọ-nwayọ.", "author": "Izunna Okafor", "title": "A Gbatuola Mmadụ Abụọ, Dịka Ndị Ojiegbe Wakporo Ụlọọrụ Ndị Uweojii", "category": "Nchekwa"},
{"text": "DSP Loveth kọwàkwàrà na e nwétèrè égbè AK-47 abụọ n'aka ndị omekoome ahụ, ya na ụfọdụ ihe ndị ọzọ iwu akwádòghị, bụkwa nke na-agba akaebe na ha bụ ndị omekoome n'ezie; ma kọwakwa na ụlọọrụ, ngwaọrụ na ụgbọala ndị uweojii ka kwụkwà chịm, n'ihi na o nweghị ihe ọbụla ndị ojiegbe ahụ bibiri n'ebe ahụ.", "author": "Izunna Okafor", "title": "A Gbatuola Mmadụ Abụọ, Dịka Ndị Ojiegbe Wakporo Ụlọọrụ Ndị Uweojii", "category": "Nchekwa"},
{"text": " ", "author": "Izunna Okafor", "title": "A Gbatuola Mmadụ Abụọ, Dịka Ndị Ojiegbe Wakporo Ụlọọrụ Ndị Uweojii", "category": "Nchekwa"},
{"text": "O kwukwara na onye omekoome ahụ a gbagburu agbagbu eteelarị ndị uweojii jiri chọba ma chụgharịba ya, n'ihi na aha ya dị n'akwụkwọ ndị arụrụala a na-achọ mbiaka-mbiaka maka ihe gbaasaara mbibì na mwakpò ụlọọrụ ndị uweojii o soro mee na mpaghara ebe dị icheiche. Ọ kọwakwara na, ọbụladị égbè AK-47 ahụ e nwetere n'aka nwoke ahụ oge a gbagbuchara ya bụ egbe o zutere na ngalaba ụlọọrụ ndị uweojii 'Ohaukwu Police Division' n'isi mbido ọnwa a, dịka akàrà e dere n'egbe ahụ siri kọwaa.", "author": "Izunna Okafor", "title": "A Gbatuola Mmadụ Abụọ, Dịka Ndị Ojiegbe Wakporo Ụlọọrụ Ndị Uweojii", "category": "Nchekwa"},
{"text": "Kaosiladị, onyeisi ndị uweojii na steeti Ebonyi, bụ CP Aliyu Garba agaala njem nleta n'ebe ahụ ma jiri anya ya hụ ka ọnọdụ siri gbata kwụrụ n'ụlọọrụ ahụ. Dịka ọ na-ekele ndị ọrụ ya, o nyekwazịrị ha ndụmọdụ ka ha jiri anya òké ji achọ azụ n'àkpà wee chọgharịa ndị omekoome ndị nke ahụ gbara ọsọ, iji nwụchikọkwa ha.", "author": "Izunna Okafor", "title": "A Gbatuola Mmadụ Abụọ, Dịka Ndị Ojiegbe Wakporo Ụlọọrụ Ndị Uweojii", "category": "Nchekwa"},
{"text": "Ọ rịọkwazịrị ụmụafọ steeti ahụ ka ha bụrụ ndị na-erube isi ma na-emekwa ihe iwu kwàdòrò, ma bụrụkwazie ndị na-enye ndị uweojii ozi dị mkpa ga-enyere ha aka n'ọrụ ha, iji wee chekwaa ha nke ọma.", "author": "Izunna Okafor", "title": "A Gbatuola Mmadụ Abụọ, Dịka Ndị Ojiegbe Wakporo Ụlọọrụ Ndị Uweojii", "category": "Nchekwa"},
{"text": "Ndị uweojii na steeti Niger akpụgharịala mmadụ ise a na-enyo ènyò na ha bụ ndị ohi ma bụrụkwa ndị zuru ohi n'obì ọkụ latiriiki dị na mpaghara Lapai-Gwari nke Minna bụ isi obodo steeti ahụ.", "author": "Izunna Okafor", "title": "Na Niger, E Jidela Mmadụ Ise Maka Izu Ohi Akụrụngwa Ọkụ Latiriiki", "category": "Nchekwa"},
{"text": "Ọ bụ onye na-ahụ maka mmekọrịta ọhaneze na ndị uweojii na steeti ahụ, bụ DSP Wasiu Abiodun kwupụtara nke a site n'ozi ọ kụpụụrụ ndị nta akụkọ banyere nke ahụ na nsonso a, ma bụrụkwa ozi o sitere na ya wee kọwaa na ọ bụ ndị uweojii nọ na mpaghara Chanchaga nwụchikọrọ ndị ahụ", "author": "Izunna Okafor", "title": "Na Niger, E Jidela Mmadụ Ise Maka Izu Ohi Akụrụngwa Ọkụ Latiriiki", "category": "Nchekwa"},
{"text": "Ọ kpọpụtasịrị aha ndị ahụ dịka Hussaini Adamu (gbara ahọ iri abụọ na atọ), Mustapha Umar (gbara ahọ iri na asaa), Mande Magaji (gbara ahọ iri na asaa), Suleiman Zubairu (gbara ahọ iri na isii), na Salisu Usman (gbara ahọ iri abụọ 25); ma kọwakwa na ha niile bụcha ụmụafọ obodo Kasuwan-Gwari dị na Minna.", "author": "Izunna Okafor", "title": "Na Niger, E Jidela Mmadụ Ise Maka Izu Ohi Akụrụngwa Ọkụ Latiriiki", "category": "Nchekwa"},
{"text": "O kwuru na ọ bụ na mpaghara Lapai-Gwari ka a nwụchikọrọ ndị ahụ site n'aka ndị uweojii nọ n'ọrụ ngagharị na gburugburu ebe ahụ, ma kwukwa na ndị ahụ gbara ìzù n'onwe ha, tọsàá ma zukọsịa ihe bara uru n'ime obi ọkụ latiriiki abụọ ma buru ihe ndị ahụ gbafuo", "author": "Izunna Okafor", "title": "Na Niger, E Jidela Mmadụ Ise Maka Izu Ohi Akụrụngwa Ọkụ Latiriiki", "category": "Nchekwa"},
{"text": "Ọ kọwara na oge a na-agba ha ajụjụọnụ, na mmadụ anọ n'ime ndị ohi ahụ e jidere n'ebe ahụ kpọnkwem jiri ọnụ ha wee sàá asịsà na ha mere ihe ahụ n'eziokwu, wee duruzie ndị uweojii wee gaa gosi ha Maazị Salisu Usman na mpaghara Kasuwan-Gwari, bụ onye ha resiri eriri ọkụ na ihe ndị ọzọ ahụ ha zutere.", "author": "Izunna Okafor", "title": "Na Niger, E Jidela Mmadụ Ise Maka Izu Ohi Akụrụngwa Ọkụ Latiriiki", "category": "Nchekwa"},
{"text": "Ihe dị icheiche e nwekọtara n'aka ndị ahụ gụnyèrè akụrụngwa insuletọ atọ na okpokoro obi ọkụ latiriiki ha zukọsịarala ihe dị n'ime ya.", "author": "Izunna Okafor", "title": "Na Niger, E Jidela Mmadụ Ise Maka Izu Ohi Akụrụngwa Ọkụ Latiriiki", "category": "Nchekwa"},
{"text": "Ka ọ dị ugbua, Kọmishọna ndị uweojii na steeti ahụ, bụ CP Monday Bala Kuryas kelere ndị ọrụ ya maka ezi ọrụ ahụ ha rụrụ ịnụwchikọ ndị ahụ. O kwuru na a ka na-eme nnyocha banyere ndị ahụ na  ihe ha mere, ma kwe nkwa na a ga-akpụpụ ha ụlọikpe ngwangwa e mechara nk ahụ. ", "author": "Izunna Okafor", "title": "Na Niger, E Jidela Mmadụ Ise Maka Izu Ohi Akụrụngwa Ọkụ Latiriiki", "category": "Nchekwa"},
{"text": "Ọ gwakwazịrị ndị ohi, ndị arụrụala na ndị omekoome ndị ọzọ nọgasị na steeti ahụ ka ha kwakọrọ ngwongwo ha rie mbọmbọ ọsọ, n'ihi na steeti ahụ agaghị abàta ha.", "author": "Izunna Okafor", "title": "Na Niger, E Jidela Mmadụ Ise Maka Izu Ohi Akụrụngwa Ọkụ Latiriiki", "category": "Nchekwa"},
{"text": "Pupils and students have been asked to make adequate use of the summer holidays, by acquiring two or more relevant skills that will enable them to be self-sufficient and comfortable, especially in the face of the ever-changing economic reality.", "author": "Izunna Okafor", "title": "Anambra State Library Board Flags Off Summer Programs", "category": "Akwụkwọ"},
{"text": "The Director, Anambra State Library Board, Dr. Nkechi Udeze gave the advice while speaking at the flag off ceremony of the library's Summer Readership and Skills Acquisition programs, which held at the Prof. Kenneth Dike Central E-Library, Awka.", "author": "Izunna Okafor", "title": "Anambra State Library Board Flags Off Summer Programs", "category": "Akwụkwọ"},
{"text": "She described a public library as a place of lifelong learning and revealed that time was past, when library was seen as just a place for reading books or borrowing books", "author": "Izunna Okafor", "title": "Anambra State Library Board Flags Off Summer Programs", "category": "Akwụkwọ"},
{"text": "\"Anambra State public libraries, today, are no longer just places for reading and borrowing books; we have gone beyond that, because we also do skills acquisition trainings, empower people, mark international days that are relevant to the roles of public library, among other things we do, with the primary purpose of advancing knowledge and making the society a better place to live,\" she said.", "author": "Izunna Okafor", "title": "Anambra State Library Board Flags Off Summer Programs", "category": "Akwụkwọ"},
{"text": "Earlier in his remarks, the Chairman of the Occasion and SSA to Governor Willie Obiano on Secondary Education, Dr. Paul Ifeanyi described the summer program as apt and laudable, owing to its numerous benefits to the participants, even as he commended Anambra State Library Board for such wonderful initiative.", "author": "Izunna Okafor", "title": "Anambra State Library Board Flags Off Summer Programs", "category": "Akwụkwọ"},
{"text": "Dr. Ifeanyi, who is also a quintessential photographer, harped on the need for one to acquire some relevant entrepreneurship skills in addition to his academic certificates and profession, and advised the participants to make the best use of the (rare) opportunity; even as he also urged parents to always avail their children for such training and encourage them to take their studies serious.", "author": "Izunna Okafor", "title": "Anambra State Library Board Flags Off Summer Programs", "category": "Akwụkwọ"},
{"text": "In a lecture, one of the facilitators of the event and Principal of Potter's College, Awka, Mrs. Ebere Chinonso, who spoke on reading, highlighted numerous benefits of constant reading, to include opening up one's brain, keeping one up-to-date, making one smart and making one know little of everything, among others; and advised the students to read on daily basis.", "author": "Izunna Okafor", "title": "Anambra State Library Board Flags Off Summer Programs", "category": "Akwụkwọ"},
{"text": "In her reaction, a parent, Mrs. Chiamaka Eze, who attended the event with her four children said she did so to enable her children start acquiring relevant skills, even at very young age; even as she appreciated the Library for the opportunity and pledged that her children would continue to be in the library throughout the entire summer program.", "author": "Izunna Okafor", "title": "Anambra State Library Board Flags Off Summer Programs", "category": "Akwụkwọ"},
{"text": "On his own part, Master Okechukwu Chibudike described the event as wonderful, and promised to take full advantage of the training before the school resumes.", "author": "Izunna Okafor", "title": "Anambra State Library Board Flags Off Summer Programs", "category": "Akwụkwọ"},
{"text": "Among many others, highpoints of the event include practical teaching of how to produce pure organic fruit bath soap, anchored by Mrs. Chika Ani-Daniel. The event also featured practical training on how to produce emulsion and oil paints, among others.", "author": "Izunna Okafor", "title": "Anambra State Library Board Flags Off Summer Programs", "category": "Akwụkwọ"},
{"text": "The 2021 Summer Readership Promotion and Skills Acquisition program will last for one month and end on 31st August. The summer programs will take place in all branch libraries across the state.", "author": "Izunna Okafor", "title": "Anambra State Library Board Flags Off Summer Programs", "category": "Akwụkwọ"},
{"text": "A kpọkuola ma dụọ ụmụakwụkwọ ọdụ ka ha sepu aka n'ihe ọbụla metụtara ịñụ, ịkpọ, isè, ịgba, ịtụ mgbere maọbụ itinye aka n'ihe ọbụla metụtara ọgwụ ike, iji wee gbanahị ịkwa 'M gara m mara' n'oge ikpeazụ, ya na iji zèéré maọbụ gbanahị ihe égwù ndị ọzọ dịgasị na ya.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "Oku a bụ nke a kpọrọ site n'ọnụ onyeisi ọba akwụkwọ steeti Anambra, bụ Dọkịta Nkechi n'okwu na mmemme imerubè Ụbọchị Ibu Agha Megide Ọgwọ Ike Na Ịtụ Mgbere Ọgwụ Ike Na Mba Ụwa, nke 2021, bụ nke ọba akwụkwọ ahụ chịkọbàrà site na njikọaka ụlọọrụ 'Enforcement Agency, NDLEA', ma bụrụkwa nke weere ọnọdụ n'Abagana, dị n'okpuru ọchịchị ime obodo Njikọka, ya na Mkpologwu dị n'okpuru ọchịchị ime obodo Agụata na steeti Anambra. ", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "N'okwu ya n'ebe ahụ, Dọkịta Udeze mèrè ka a mara na ọba akwụkwọ ahụ chịkọbara ya bụ mmemme dịka otu n'ime mmemme dị iche iche ha na-achịkọba iji nwogharịa ma gbanwee akparamagwa ndị mmadụ na etu ha si ebi ndụ, ma bụrụkwa ndị na-ewèta ezi mgbanwe n'obodo, site n'ịkụziri ha ihe dị iche iche ha kwesiri ịma.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "Oge ọ na-adụ ha ọdụ ka ha gụsibe akwụkwọ ha ike iji mee nke ọma n'agụmakwụkwọ ha, ọ gwakwàrà ụmụakwụkwọ ahụ na ọba akwụkwọ bụ maka onye ọbụla, ọkachasị ndị dị ka ha. Ọ gwara ha na ọba akwụkwọ ahụ chọrọ ka ha buru ndị ga-aba uru n'obodo, karịa ịnwụ ọnwụ ike, iwetara nne na nna ha na ezinụlọ ha ihe ihere maọbụkwanụ nwụọ n'ụlọ nga, bụkwazị nke ya bụ ọba akwụkwọ ji ahazi ọmarịcha mmemme ahụ na mmemme ndị ọzọ dị etu ahụ ha na-ahazi.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "Ọ kpọkuziri ụmụakwụkwọ ahụ ka ha sepu aka n'ihe ọbụla gbasaara ọgwụ ike, ma tinye uchu n'agụmakwụkwọ ha iji baara onwe ha na obodo ha uru. Ọ gwara ndị nne na nna ka ha na-akụnye ezi omume na mmụọ ịgụ akwụkwọ n'ime ụmụ ha; na-elerukwa ha anya oge niile iji mara ihe ha na-etinyesi aka na ya, ma na-enyekwa ha ntaramahụhụ kwesiri ekwesi oge ọbụla ha metara ihe kwesiri nke ahụ. Ọ dụkwara ndị nkụzi ka ha kwụsị ịkwàdòrò ụmụakwụkwụ izu ohi n'ule.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "Dọkịta Udeze gakwara n'ihu kpọkuo ndị obodo ahụ ka ha na-aga n'ọba akwụkwọ ahụ oge ọbụla, ma na-agakwa ebe e nwere ụdị ọgbakọ nkuzi dị etu ahụ iji mụta ihe ga-enyere ha aka na ndụ niile, karịa ịdị na-aga naanị ebe a ga-eke ha ego maọbụ akpa osikapa, bụ nke na-adị naanị nwa mgbe ntà.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "Na mbụ na nkụzi ya, otu onye selitere isi n'ụlọọrụ NDLEA na steeti Anambra, bụ Dọkịta Chinwe Thompson kọwàrà ọgwụ ike dịka ọgwụ ike dịka ihe ọbụla nwere ike ịkpali mmadụ maọbụ gbanwee etu o si eme omume mgbe ọ bara ya n'ahụ. Ọ kpọpụtasịkwara ụdị ọgwụ ike dị iche iche, na ụzọ dị iche ndị mmadụ si emetọ ọgwụ maọbụ na-etinye aka n'ihe metụtara ọgwụ ike.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "Ọ kpọpụtasịrị, kọwaa ihe dị iche iche mere ụfọdụ ndị mmadụ ji etinye aka n'ọgwụ ike, ma kọwasịkwa ọtụtụ ihe egwù na mpụtàrà ọjọọ dị iche iche na-esi na nke ahụ apụta, ọbụladị dịka ọ dụrụ onye ọbụla na-eme ihe dị etu ahụ ọdụ ka o sepu aka na ya, n'ihi na o nweghị uru ọbụla na-esi na nke ahụ apụta, n'agbanyeghị etu ndị mmadụ si ahụta ya.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "O kwuru na dịka mpụtàrà ndị òtù 'United Nations' wepụtara n'ahọ 2020 siri kọwaa, nà mmadụ ruru narị ndè atọ na iri anọ na asatọ na mba ụwa na-etinye aka n'ọgwụ ike n'ụwa gbaa gburugburu, mmadụ ruru ijeri iri na otu na mba ụwa na-agba ọgwụ ike agba. Ọ sịkwa na mmadụ ruru nde iri na ise n'ala Nigeria na-etinye aka n'ọgwụ ike; mmadụ ruru nde iri asatọ na-akpọ ya akpọ; ebe mmadụ ruru nde iri na isii n'ọnụọgụgụ na-enwe nsogbu ụbụrụ sitere n'ọgwụ ike na mba ụwa n'ụwa gbaa gburugburu. Ọ gwakwazịrị ha na ọgwụ ike jọrọ njọ nke ukwuu, ma gwa ha ka ha tinye uchu nke ukwuu n'agụmakwụkwọ ha iji baara onwe ha na obodo ha uru.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "N'okwu nke ya, onye DPO nke isi ụlọọrụ ndị uweojii na mpaghara Njikọka dị n'Abagana, bụ CSP Matthew Okafor, nke SP Ignatius Okafor nọchitere anya kọwaara ndị sonyere na mmemme ahụ ihe ha kwesiri ịma banyere ọrụ ndị uweojii na ndị ọrụ nchekwa ndị ọzọ n'ihe gbasaara ibu agha megide ọgwụ ike, ya na ihe dị iche iche a na-eme na ntaramahụhụ dị iche iche a na-enye onye ọbụla e jidere maka ọgwụ ike, dịka ọ dị n'akwụkwọ iwu na-achị Nigeria, nke gụnyere ịnwụchi onye ahụ, ịkpọchi ya, ikpe ya ikpe, ịdà ya nha na ịtụ ya mkpọrọ, tinyere ntaramahụhụ ndị ọzọ. Ọ kpọkukwazịrị ụmụakụkọ ka ha bido ugbua gbabara ọgwụ ike ọsọ.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "N'okwu nke ha n'otu n'otu, onyeisi ọchịchị obodo Abagana, bụ Maazị Linus Okafor Okunwa, na otu onye nọchitere anya Uru-Okpala Village Abagana, bụ Maazị Vincent Sunday Okeke kelere ọba akwụkwọ ahụ maka ịchịkọba mmemme ahụ nke ahọ a n'obodo ha, ma dụzie ụmụakwụkwọ na ndị ọzọ sonyere na mmemme ahụ ọdụ ka ha tinye ihe niile ha mụtàrà ebe ahụ n'ọrụ; ọbụladị dịka ha onwe ha kwere nkwà ịga n'ihu na-agbasa ozi megide ọgwụ ike.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "Na ntụnye nke ha, odeakwụkwọ n'obi eze Mkpologwu, bụ Nze Eugene Ezeobi; onyeisioche òtù ọrụ na-ahụ maka ahụike n'obodo ahụ, bụ Nze Emmanuel Nwosu; na odeakwụkwụ ọchịchị obodo ahụ na odeakwụkwọ òtù na-ahụ maka agụmakwụkwọ, nkwàdo agụmakwụkwọ na ọba akwụkwọ n'obodo ahụ, bụ Ọkpara Nnamdi kọwara mmemme ajụ dịka nke magburu onwe ya, ma kelee ọba akwụkwọ ahụ maka ịchịkọba ya n'obodo ha. Ha dụkwàrà ụmụakwụkwọ ahụ ọdụ ka ha tinye ihe niile ha mụtàrà ebe ahụ n'ọrụ.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "Ụfọdụ n'ime ndị sonyere na mmemme ahụ, nke gụnyere Chukwudi Rejoice na Nwobi Oluchukwu sitere ụlọakwụkwọ 'Girls Secondary, Abagana'; Agbanwoizu Chidiebere sitere ụlọakwụkwọ 'Nnamdi Azikiwe University Secondary School'; na Abaelu Chika sitere ụlọakwụkwọ 'All Saints Secondary School Abagana' gbara akaebe na ha mụtàrà ọtụtụ ezigbo ihe na mmemme ahụ, kelee ọba akwụkwọ Anambra na NDLEA maka ịchịkọba ụdị mmemme ahụ,  kwezie nkwà itinye ihe niile ha mụtara ebe ahụ n'ọrụ.", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "Isiokwu mmeme ahụ nke ahọ a bụ \"Gbasaa Ozi Banyere Ọgwụ Ike, Zọọ Ndụ\".", "author": "Izunna Okafor", "title": "A Dụọla Ụmụakwụkwọ Ka Ha Sepu Aka n'Ọgwụ Ike", "category": "Akwụkwọ"},
{"text": "N'ịga n'ihu n'ezi ọrụ ya n'ịkwàlitè mmepe obodo, òtù ọrụ obiebere a maara dịka 'Okai Nweze Foundation' arụọrọla ma bunye ụmụakwụkwọ na-agụ n'ụlọakwụkwọ 'Odekpe Central School' ọtụtụ oche agụmakwụkwọ na oche ụmụakwụkwọ ji anọ ọdụ, n'efù.", "author": "Izunna Okafor", "title": "Òtù Ọrụ Obiebere Arụọrọla Ụlọakwụkwọ Odekpe Oche Ụmụakwụkwọ n'Efu", "category": "Akwụkwọ"},
{"text": "Òtù ahụ, bụ otu nnọrọonwe, mèrè mmemme nyefè oche ọhụrụ ahụ na nsonso a n'ụlọakwụkwọ ahụ dị n'Odekpe, n'okpuru ọchịchị Ọgbaru, na steeti Anambra, bụkwa mmemme dọtara ọtụtụ ndị selitere isi nà ndị dị iche iche e ji okwu ha agba ìzù na ngalaba na-ahụ maka ihe gbasaara agụmakwụkwọ na steeti ahụ.", "author": "Izunna Okafor", "title": "Òtù Ọrụ Obiebere Arụọrọla Ụlọakwụkwọ Odekpe Oche Ụmụakwụkwọ n'Efu", "category": "Akwụkwọ"},
{"text": "N'okwu ya oge ọ na-enyefè ndịisi ụlọakwụkwọ ahụ oche ahụ, onye chọpụtara ma bụrụkwa onyeisi òtù ahụ, bụ Helen Adaeze Obah Osonowo kọwàrà na ọ bụ n'ahọ ise gara aga ka e hibere ya bụ òtù, ma kọwaa na ebumnobi e jiri hibe ya gụnyèrè iji nyere ndị ụwa na-atụ n'ọnụ aka ma nyekwa aka gbòó nsogbu dị iche iche na-echere ndị mmadụ, ọkachasị dịka o siri metụta nsogbu énwëghị ihe oriri, ebe obibi, agụmakwụkwọ na ihe ndị ọzọ dị oke mkpà na ndụ mmadụ.", "author": "Izunna Okafor", "title": "Òtù Ọrụ Obiebere Arụọrọla Ụlọakwụkwọ Odekpe Oche Ụmụakwụkwọ n'Efu", "category": "Akwụkwọ"},
{"text": "Ọ gakwazịrị n'ihu mee ka a mara na onyinye oche ahụ ha nyere ụlọakwụkwọ ahụ bụ otu n'ime ụzọ dị iche iche ha si atụnye ụtụ n'ịkwàlìtè ọnọdụ agụmakwụkwọ na mmepe obodo.", "author": "Izunna Okafor", "title": "Òtù Ọrụ Obiebere Arụọrọla Ụlọakwụkwọ Odekpe Oche Ụmụakwụkwọ n'Efu", "category": "Akwụkwọ"},
{"text": "N'okwu nke ha n'otu n'otu, onyeisi ụlọọrụ 'Anambra State Universal Basic Education Board (ASUBEB)', bụ Maazị Patrick Ugbaja, nke ọ bụ Oriakụ Uche Okeke nọchitere anya ya, nà odeakwụkwọ ngalaba agụmakwụkwọ na mpaghara Ogbaru (Ogbaru Education Zone) bụ Maazị Chike Uzor kèlèrè òtù ahụ maka ezigbo onyinye ahụ na ọrụ ọma ndị ọzọ ha na-arụ n'ịkwàlìtè agụmakwụkwọ, ma kwuo na nke ahụ dabàrà adabà n'ebumnobi ọchịchị Gọvanọ Willie Obianọ nwere inwoghàrị ọnọdụ agụmakwụkwọ steeti ahụ. ", "author": "Izunna Okafor", "title": "Òtù Ọrụ Obiebere Arụọrọla Ụlọakwụkwọ Odekpe Oche Ụmụakwụkwọ n'Efu", "category": "Akwụkwọ"},
{"text": "Ha kpọkukwàzịrị òtù dị iche iche na ndị ọzọ bụ ndị akajiakụ ka ha ñòmie ụdị ọmarịcha omume ahụ site n'ịtụnyekwa ụtụ nke ha n'ịkwàlite ọnọdụ agụmakwụkwọ ka ọ nọrọ n'ogoogo dị elu nke ukwuu.", "author": "Izunna Okafor", "title": "Òtù Ọrụ Obiebere Arụọrọla Ụlọakwụkwọ Odekpe Oche Ụmụakwụkwọ n'Efu", "category": "Akwụkwọ"},
{"text": "Na ntụnye nke ha, onyeisi ọchịchị obodo ahụ, bụ Ọkaiwu Innocent Nwanosike nà nne onye ahụ nyere onyinye ahụ, bụ Oriakụ Aghasinweze Obah kwupụtàrà obi ụtọ ha maka iji anya ha hụ mmemme ahụ, ma kọwaa ya bụ nwaanyị ahụ dịka ezigbo onye ọrụ obiebere na-agbasò ma na-eñòmi nzọụkwụ nna ya lagoro mmụọ, bụ Maazị Chukwulo Obah. Ha dụkwàrà ndị mmadụ ọdụ ka ha bido inye aka na ịtụnye ụtụ n'ịkwàlitè ọnọdụ agụmakwụkwọ.", "author": "Izunna Okafor", "title": "Òtù Ọrụ Obiebere Arụọrọla Ụlọakwụkwọ Odekpe Oche Ụmụakwụkwọ n'Efu", "category": "Akwụkwọ"},
{"text": "Onyeisi ụlọakwụkwọ ahụ, bụ Oriakụ Elizabeth Obiora kèlèrè òtù ahụ na nwaada ahụ nyere ha onyinye afọ ofufo ahụ, ma kwezie nkwà itinye oche niile ahụ n'ọrụ ma lekọtakwa ha etu o siri kwesi ekwesi.", "author": "Izunna Okafor", "title": "Òtù Ọrụ Obiebere Arụọrọla Ụlọakwụkwọ Odekpe Oche Ụmụakwụkwọ n'Efu", "category": "Akwụkwọ"},
{"text": "Nwaafọ Naịjirịa bụ Kamaru Usman eturula ugo ọzọ n’asọmpi ọkpọ a kpọrọ Welterweight UFC.", "author": "Chidi Igwe", "title": "Kamaru Usman emeriela Jorge Masvidal n’ọkpọ UFC", "category": "Egwuregwu"},
{"text": "O ji ọkpọ kurichaa Jorge Masvidal eze oge ha abụ zutere n’ụtụtụ ụbọchi Sọnde.", "author": "Chidi Igwe", "title": "Kamaru Usman emeriela Jorge Masvidal n’ọkpọ UFC", "category": "Egwuregwu"},
{"text": "Masvidal mara Usman aka ịnapụ ya mgbanukwu ya mana Usman gosiri ya ihe ọkụ ji ntị oke eme.", "author": "Chidi Igwe", "title": "Kamaru Usman emeriela Jorge Masvidal n’ọkpọ UFC", "category": "Egwuregwu"},
{"text": "Ọ bụ ka onye si eme ka ekwe si akpọ ya, maka na aha onye na omume ya na-agakọ.", "author": "Izunna Okafor", "title": "Obianọ, Ezigbo Enyi Ụmụakwụkwọ — Omenugha", "category": "Akwụkwọ"},
{"text": "Ka ọ dị taa, a kọwaala aka na-achị steeti Anambra, bụ Gọvanọ Willie Obianọ dịka enyi ụmụakwụkwọ Anambra, onye ndu ha na nnukwu nna ha.", "author": "Izunna Okafor", "title": "Obianọ, Ezigbo Enyi Ụmụakwụkwọ — Omenugha", "category": "Akwụkwọ"},
{"text": "Ọ bụ Kọmishọna na-ahụ maka agụmakwụkwọ na steeti Anambra, bụ Ọkammụta Kate Azụka Omenụgha kwupụtara nke a n'isi ụlọọrụ ya dị n'Awka bụ isi obodo steeti ahụ, oge ndị nta akụkọ na-agba ya ajụjụọnụ banyere ncheta ụbọchị ọmụmụ Gọvanọ Obianọ.", "author": "Izunna Okafor", "title": "Obianọ, Ezigbo Enyi Ụmụakwụkwọ — Omenugha", "category": "Akwụkwọ"},
{"text": "O mere ka a mara na oge Gọvanọ Obianọ batara n'ọkwa ọchịchị n'ahọ 2014, na o kwere nkwà na o nweghị nwata ọbụla na steeti Anambra a ga-agbahapụ maọbụ leghara anya n'ihe gbasaara agụmakwụkwọ, n'ihi na nwata Anambra ọbụla kwesiri ịgụ akwụkwọ. O kwuru na Gọvanọ kwekwàrà nkwà na agụmakwụkwọ ga-erute mpaghara ebe niile na steeti ahụ, ọkachasị n'ime ime obodo; ma kwekwa nkwà ịkwàlitè ọnọdụ mmụta na agụmakwụkwọ steeti ahụ n'ogoogo dị elu na n'ogoogo mba ụwa.", "author": "Izunna Okafor", "title": "Obianọ, Ezigbo Enyi Ụmụakwụkwọ — Omenugha", "category": "Akwụkwọ"},
{"text": "Ọ sịkwa na Gọvanọ Obianọ agaala n'ihu na-emezupụta okwu ahụ o kwuru na nkwà niile o kwere ụmụakwụkwọ Anambra na ndị nkuzi steeti ahụ, n'ihi na o meela ka agụmakwụkwọ steeti ahụ bụrụzie nke e ji ama atụ n'ogoogo mba ụwa, ọkachasị n'ilekwàsà anya n'etu ụmụakwụkwọ steeti ahụ na ndị nkuzi si eme ihe na-ada ụda ma na-enwetakwa nturugo n'asọmpi dị iche iche, ma n'ogoogo ala Nigeria ma n'ogoogo mba ụwa.", "author": "Izunna Okafor", "title": "Obianọ, Ezigbo Enyi Ụmụakwụkwọ — Omenugha", "category": "Akwụkwọ"},
{"text": "O kwuru na Obianọ na-agbàkwa ndị nkuzi ume nke ukwuu, ma nwekwa ego mmachiàkpà na ụgwọ pụrụ iche ọ na-akwụ ụfọdụ ndị nkuzi nọ n'ime ime obodo, na ndị na-akụzi ihe ọmụmụ sayensi na ụfọdụ ihe ọmụmụ ndị ọzọ dị añaa, tinyere ụfọdụ ụzọ dị iche iche o si agba ha ume, ma na-akwụkwa ha ụgwọ ọnwa n'ogè.", "author": "Izunna Okafor", "title": "Obianọ, Ezigbo Enyi Ụmụakwụkwọ — Omenugha", "category": "Akwụkwọ"},
{"text": "Kọmishọna Omenụgha kwukwara na Gọvanọ Obianọ nyèkwara ntụziaka na o nweghị nwata akwụkwọ ọbụla bụ onye ọlụsị ga na-akwụ kọbọ maka agụmakwụkwọ na steeti ahụ, nyekwa ndị na-agụ akwụkwọ maka nkanụzụ ohere agụmakwụkwọ n'efu, malite na NTC-1 wee ruo na NTC-3, tinyekwa ọtụtụ ndị ọzọ o nyegoro ohere agụmakwụkwọ n'efu na mpaghara ebe dị iche iche na steeti ahụ.", "author": "Izunna Okafor", "title": "Obianọ, Ezigbo Enyi Ụmụakwụkwọ — Omenugha", "category": "Akwụkwọ"},
{"text": "Ọ sị, \"Ihe ndị a niile na ọtụtụ ihe ndị ọzọ Gọvanọ Obianọ na-eme na ngalaba mmụta bụ ezigbo ihe akaebe na-egosi na Gọvanọ Obianọ hụrụ agụmakwụkwọ n'anya ma bụrụkwa enyi ụmụakwụkwọ na ndị nkuzi. Chetekwa na nna ya bụ onye nkuzi. Nke ahụ sokwa n'ihe nyeere ya aka iji ghọta na akwkụkwọ bara uru nke ukwuu ma dịkwa oke mkpà.\"", "author": "Izunna Okafor", "title": "Obianọ, Ezigbo Enyi Ụmụakwụkwọ — Omenugha", "category": "Akwụkwọ"},
{"text": "N'ekpere ya n'isi Gọvanọ Obianọ ná ncheta ụbọchị ọmụmụ ya, Kọmishọna Omenụgha jiri aha ụmụakwụkwọ na ndị nkuzi steeti ahụ wee tuo ya aha dị iche iche, nke gụnyere 'Golden Governor (Gọvanọ Ọlaedo), 'Senior Advocate of Teachers' (ọnụ na-ekwuchitere ndị nkụzi) 'Alert Governor', 'Grassroot Developer of Education', 'The Most Education Friendly Governor', tinyere aha ndị ọzọ o turu ya. Ọ  gọkwazịịrị ya ọfọ ogologo ndụ na ahụ ike, ma kpee na ọ ga-aga n'ihu na-adịrị ya mma. O kpekwara na Chineke ga-aga n'ihu iledo ya ezinụlọ ya anya ma na-emekwa ha mma, n'ihi etu o si eledo ụmụakwụkwọ na ndị nkụzi steeti ahụ anya, ma na-emekwa ha mma.", "author": "Izunna Okafor", "title": "Obianọ, Ezigbo Enyi Ụmụakwụkwọ — Omenugha", "category": "Akwụkwọ"},
{"text": "Okaokwu ụlọ ọgbakọ omeiwu steeti Anambra, bụ Maazị Uchenna Okafor arụọrọla òtù ahụ jikọtara ndị nkụzi bụ 'Nigeria Union of Teachers (NUT)', ngalaba nke okpuruọchịchị Ayamelụm isi ụlọọrụ ọhụrụ.", "author": "Izunna Okafor", "title": "Ọkaokwu Ụlọ Omeiwu Anambra Arụọrọla Ndị NUT Ụlọọrụ Ọhụrụ n'Ayamelum", "category": "Akwụkwọ"},
{"text": " ", "author": "Izunna Okafor", "title": "Ọkaokwu Ụlọ Omeiwu Anambra Arụọrọla Ndị NUT Ụlọọrụ Ọhụrụ n'Ayamelum", "category": "Akwụkwọ"},
{"text": "Ya bụ ọmarịcha ụlọọrụ bụ nke a rụrụ n'obodo Anakụ, ma bụrụkwa nke e mere mmemme mgbape ya na nsonso a, bụkwa ebe Ọkaokwu ahụ nọrọ wee nyefèé ndị òtù ahụ igodo ụlọọrụ ahụ.", "author": "Izunna Okafor", "title": "Ọkaokwu Ụlọ Omeiwu Anambra Arụọrọla Ndị NUT Ụlọọrụ Ọhụrụ n'Ayamelum", "category": "Akwụkwọ"},
{"text": "N'okwu ya n'ebe ahụ oge ọ na-enye ndị òtù ahụ igodo ụlọ ahụ, Maazị Okafor kọwara nke ahụ dịka mmezupụta nkwà o kwere ha; ọbụladị dịka o kelekwara aka na-achị steeti Anambra, bụ Gọvanọ Willie Obianọ maka iwetè ihe e jiri wee rụọ ya bụ ụlọ.", "author": "Izunna Okafor", "title": "Ọkaokwu Ụlọ Omeiwu Anambra Arụọrọla Ndị NUT Ụlọọrụ Ọhụrụ n'Ayamelum", "category": "Akwụkwọ"},
{"text": " ", "author": "Izunna Okafor", "title": "Ọkaokwu Ụlọ Omeiwu Anambra Arụọrọla Ndị NUT Ụlọọrụ Ọhụrụ n'Ayamelum", "category": "Akwụkwọ"},
{"text": "O chètèèrè ndị bịara mmemme ahụ na Gọvanọ Obianọ atụnyela ụtụ dị ukwuu ma mekwa ọtụtụ ihe dara ụda n'ịkwalite ngalaba mmụta na agụmakwụkwọ steeti ahụ, bụkwa nke pụtara ihè n'etu ụmụakwụkwọ steeti ahụ sizị eme nke ọma ma na-enwetekwa mmeri dara ụda n'ule na asọmpi dị icheiche, ma n'ala Nigeria na n'ogoogo mba ụwa.", "author": "Izunna Okafor", "title": "Ọkaokwu Ụlọ Omeiwu Anambra Arụọrọla Ndị NUT Ụlọọrụ Ọhụrụ n'Ayamelum", "category": "Akwụkwọ"},
{"text": "N'okwu ya n'aha ndị otu ya, onyeisioche òtù NUT n'ime steeti Anambra, bụ Maazị Nonye Chibueze, nke ọ bụ Oriakụ Maria Ugwor nọchitere anya ya, kọwàrà Ọkaokwu Anambra dịka nwoke na-edebe okwu ya, n'ihi etu o siri mezupute nkwà ahụ o kwere ha, nà etu o si emezuputekwa nkwà ndị ọzọ o kwere.", "author": "Izunna Okafor", "title": "Ọkaokwu Ụlọ Omeiwu Anambra Arụọrọla Ndị NUT Ụlọọrụ Ọhụrụ n'Ayamelum", "category": "Akwụkwọ"},
{"text": "Ọ kpọpụtasịkwara uru dị icheiche ụlọọrụ ahụ ga-abara ndị òtù ahụ, ma kwekwazie nkwà na ndị òtù NUT ga-akwàdo ma tụnyere otu ndorondoro APGA na nhọpụta ahụ a ga-eme n'abalị isii nke ọnwa Nọvemba ahọ a, iji hụ na mmepe na mnwògharị ahụ na-aga n'ihu na steeti ahụ ugbua ga-adịgide.", "author": "Izunna Okafor", "title": "Ọkaokwu Ụlọ Omeiwu Anambra Arụọrọla Ndị NUT Ụlọọrụ Ọhụrụ n'Ayamelum", "category": "Akwụkwọ"},
{"text": "Onyeisioche okpuruọchịchị ime obodo Ayamelụm, bụ Maazị Ben Onyeabor kọwara na ọ bụ nnọọ nnukwu ihe ọrụ ebube na ngọzị si n'aka Chineke na ha nwere Maazị Okafor dịka onye na-anọchite anya ọgbọ nta nkwàdo ahụ n'ụlọ omeiwu steeti Anambra; ma kelee ya bụ nwoke maka ihe ọma dị icheiche o meputagoro kemgbe o siri banye n'ọkwa ahụ, kpekwa ka Chineke gaa n'ihu ịgọzi, ịkwụghachi na ichekwa ya.", "author": "Izunna Okafor", "title": "Ọkaokwu Ụlọ Omeiwu Anambra Arụọrọla Ndị NUT Ụlọọrụ Ọhụrụ n'Ayamelum", "category": "Akwụkwọ"},
{"text": "Mmemme ịgbape ụlọ ahụ dọtara ọtụtụ ndị sitere obodo dị icheiche n'okpuruọchịchị ahụ wee bịa, ma bụrụkwa nke dọtara ụfọdụ ndị ọzọ e ji okwu ha agba ìzù n'ọrụ gọọmenti. ", "author": "Izunna Okafor", "title": "Ọkaokwu Ụlọ Omeiwu Anambra Arụọrọla Ndị NUT Ụlọọrụ Ọhụrụ n'Ayamelum", "category": "Akwụkwọ"},
{"text": "Aston Villa riputala n’ebe ndatụ ha site na igba Arsenal otu goolu asataghị asata.", "author": "Chidi Igwe", "title": "Aston Villa e werela Arsenal chụọ aja n’aka ndị mmụọ", "category": "Egwuregwu"},
{"text": "Trezeguet bụ onye otu Aston tiri Emiliano Martinez mmanwụ site n’inye goolu nyere otu egwuregwu bọolụ ya ọnọdụ weniri ndatu ha nke mbụ kamgbe ọnwa February.", "author": "Chidi Igwe", "title": "Aston Villa e werela Arsenal chụọ aja n’aka ndị mmụọ", "category": "Egwuregwu"},
{"text": "Aston Villa agafeela Watford na-enweghị onye nchịkọta ugbua n’ogo ọnụọgụ goolu enyerela n’asọmpi Premier League.", "author": "Chidi Igwe", "title": "Aston Villa e werela Arsenal chụọ aja n’aka ndị mmụọ", "category": "Egwuregwu"},
{"text": "Aston Villa na West Ham ga-akwata ya n’oge dị nso, ọ bụrụ na ha merie, ha ga-agbago n’ogo ọzọ n’ime asọmpi a.", "author": "Chidi Igwe", "title": "Aston Villa e werela Arsenal chụọ aja n’aka ndị mmụọ", "category": "Egwuregwu"},
{"text": "Ebe Arsenal nwereike ị ka zọta ụkwụ ha, ma ha na Watford sọkọta mpi n’ogo ndatụ ụbọchị ụka na-abianu.", "author": "Chidi Igwe", "title": "Aston Villa e werela Arsenal chụọ aja n’aka ndị mmụọ", "category": "Egwuregwu"},
{"text": "Si n'aka Izunna Okafor", "author": "Chidi Igwe", "title": "Asọmpi Egwuregwu Ndị Ntorobịa APGA Amalitela n'Ụkpọr", "category": "Egwuregwu"},
{"text": "A kpọkuola ndị ntorobịa ka ha gbalịsie ike tinye ọnatarachi na akaraka Chukwu jiri gọzie ha n'ọrụ, ma were ya bàára onwe ha úrù, ma wèta mmepe obodo n'izugbe.", "author": "Chidi Igwe", "title": "Asọmpi Egwuregwu Ndị Ntorobịa APGA Amalitela n'Ụkpọr", "category": "Egwuregwu"},
{"text": "Òkù a bụ nke a kpọrọ site n'ọnụ Kọmishọna na-ahụ maka ọchịchị ime obodo na echichi ọdịnala n'ime steeti Anambra, bụ Maazị Greg Obi, n'okwu ya na mmemme ịgbape asọmpi egwuregwu ndị ntorobịa otu ndọrọndọrọ ọchịchị 'All Progressive Grand Alliance (APGA)' n'ime okpuru ọchịchị ime obodo 'Nnewi South', bụ nke weere ọnọdụ n'Ukpor, bụ isi obodo okpuru ọchịchị ahụ.", "author": "Chidi Igwe", "title": "Asọmpi Egwuregwu Ndị Ntorobịa APGA Amalitela n'Ụkpọr", "category": "Egwuregwu"},
{"text": "Maazị Obi, nke ọ bụ Maazị Kingsley Oforma, nọchitere anya ya na mmemme ahụ, kọwàrà asọmpi egwuregwu ahụ dịka atụmatụ magburu onwe ya, n'ihi ọtụtụ uru dị iche iche ga-esi na ya pụta, ihe ọma dị iche iche nke ahụ pụrụ iwètàrà ndị ntorobịa, nakwa ụzọ dị iche iche nke ahụ pụrụ isi tụnye ụtụ n'ịkwàlite mmepe obodo. O kèlèkwàzịrị ndị ndu otu ndọrọndọrọ APGA n'okpuru ọchịchị 'Nnewi South', ma kpọkuo ha ka ha jisie ike n'ọrụ, ọbụnadị dịka ọ dụrụ ndị ntorobịa ahụ ọdụ ka ha wèré ohere ọma asọmpi ahụ gosipụta ọnatarachi ha.", "author": "Chidi Igwe", "title": "Asọmpi Egwuregwu Ndị Ntorobịa APGA Amalitela n'Ụkpọr", "category": "Egwuregwu"},
{"text": "Na mbụ n'okwu mmalite ya, onyeisioche nchere oge n'okpuru ọchịchị Nnewi South, bụ Maazị Chieloka Okoye (onye ọ bụ ya na Kọmishọna Obi mèrè mgbape asọmpi ahụ) kwùrù na ebumnobi mmemme ahụ bụ iji kwàlite ịdịnootu, mee ka ndị ntorobịa ahụ bàárá onwe ha úrù, ma nyekwa ha ya ohèrè igosipụta ọnatarachi ha, tinyere ọtụtụ ihe ọma dị iche iche ga-esi na ya pụta.", "author": "Chidi Igwe", "title": "Asọmpi Egwuregwu Ndị Ntorobịa APGA Amalitela n'Ụkpọr", "category": "Egwuregwu"},
{"text": "Ọ kpọkùrù ndị ntorobịa ahụ ka ha were ohere ahụ kpọrọ ihe, n'ihi na onye ọbụla n'ime ha nwèrè ohèrè isi ebe ahụ gbagoo n'ogoogo dị elu, ma gwakwa ha ka ha gaa n'ihu ịkwàdò otu ndọrọndọrọ ọchịchị APGA nà ọchịchị Gọvanọ Willie Obianọ, bụ nke nwere ọmarịcha ebumnobi na atụmatụ bànyere ndị ntorobịa steeti ahụ.", "author": "Chidi Igwe", "title": "Asọmpi Egwuregwu Ndị Ntorobịa APGA Amalitela n'Ụkpọr", "category": "Egwuregwu"},
{"text": "N'ajụjụ ọnụ Ka Ọ Dị Taa gbara ya, onye jibụrụ ọkwa dịka onyeisioche nchere oge n'okpuru ọchịchị ahụ, bụ Maazị Felix Odumegwu kọwara egwuregwu bọọlụ dịka ihe bara oke uru, ma kwuo na asọmpi ahụ ga-enye aka ibèlata arụrụala n'obodo, mee ka ndị ntorobịa bàára onwe ha na obodo ha úrù, ma mekwazie ka ha gosi ụwa ọnatarachi ha.", "author": "Chidi Igwe", "title": "Asọmpi Egwuregwu Ndị Ntorobịa APGA Amalitela n'Ụkpọr", "category": "Egwuregwu"},
{"text": "Ọ kọwara na e mebụọla ụdịrị asọmpi ahụ n'ahọ 2017 oge ya onwe ya nọ n'ọkwa ọchịchị, bụkwa nke mịtara ọtụtụ mkpụrụ ọma dị ichè ichè. O kwukwara na onye ọbụla bụ onye ntorobịa n'okpuru ọchịchị ahụ tozuru òkè ma nwekwa mmasị, nwèrè ohere isonye n'asọmpi ahụ, n'agbanyeghị otu ndọrọndọrọ ọchịchị onye ahụ nọ na ya.", "author": "Chidi Igwe", "title": "Asọmpi Egwuregwu Ndị Ntorobịa APGA Amalitela n'Ụkpọr", "category": "Egwuregwu"},
{"text": "N'okwu nke ya, onye na-anọchi anya ọgbọ nta nkwàdo 'Nnewi South' nke mbụ n'ụlo omeiwu steeti Anambra, bụ Maazị Sonny Ozobialu kwuru na mmemme ahụ bụ nke na-egosi n'eziokwu na APGA bụ onye aghàna nwanne ya, ma kwupụtakwa olilieanya o nwèrè na a ga-esite na ya chọpụta ndị ntorobịa a ga-esite n'aka ha wee na-anụ aha okpuru ọchịchị ahụ n'ihe gbasaara egwuregwu n'ogoogo mba ụwa.", "author": "Chidi Igwe", "title": "Asọmpi Egwuregwu Ndị Ntorobịa APGA Amalitela n'Ụkpọr", "category": "Egwuregwu"},
{"text": "Onye ndu ndị ntorobịa APGA na 'Nnewi South' bụ Maazị Chibueze Alaehobi kwuru na asọmpi ahụ ga-adịru ihe dịka otu ọnwa, ma kwukwa na ọ ga-enye aka ijikọtakwa ndị ntorobịa okpuru ọchịchị ahụ ọnụ ọzọ, bụ ndị gbasasịrị ka mkpụrụ ụkpaka ma chịkpusie ọkpa n'ime ụlọ kemgbe ọnwa ole na ole gara aga n'ihi ọrịa nje korona.", "author": "Chidi Igwe", "title": "Asọmpi Egwuregwu Ndị Ntorobịa APGA Amalitela n'Ụkpọr", "category": "Egwuregwu"},
{"text": "Igbo sị na ọ na-abụ dike zùte dike ibè ya, a mara akanwụ na ụtabà nke na-akpọlite uzere. N'ihi nke ahụ, ndị wọọdụ nke isii Ụkpọr nọrọ na asọmpi mbụ ahụ wééré ọnọdụ ụbọchị ahụ wee gosi ndị Osumenyi na nwoke na ibe ya hà bụ n'ọnụ, site n'iji ọkpụ atọ a saghị asa wee sị ha ladị mma.", "author": "Chidi Igwe", "title": "Asọmpi Egwuregwu Ndị Ntorobịa APGA Amalitela n'Ụkpọr", "category": "Egwuregwu"},
{"text": "Gọọmenti steeti Anambra nọrọ n'izuụka a wee nabata ụmụafọ steeti ahụ tuuru ùgo ma nweta ihe nrita dị iche iche n'asọmpi egwuregwu ala Nigeria ahụ e mere na steeti Edo,bụ nke a kpọrọ Edo 2020.", "author": "Izunna Okafor", "title": "Edo 2020; Obianọ Anabatala Ndị Anambra Tuuru Ugo, Gbáà Ha Ume", "category": "Egwuregwu"},
{"text": "Mmemme ịnabata ndị a bụ nke weere ọnọdụ na be aka na-achị steeti ahụ, bụ Gọvanọ Willie Obianọ, dị n'Agụleri, n'okpuru ọchịchị ime obodo 'Anambra East', ma bụrụkwa nke Gọvanọ Obianọ nọrọ na ya wee naa ha aka, ma gbàkwa ha ume n'aha gọọmenti steeti ahụ.", "author": "Izunna Okafor", "title": "Edo 2020; Obianọ Anabatala Ndị Anambra Tuuru Ugo, Gbáà Ha Ume", "category": "Egwuregwu"},
{"text": "Ndị ahụ tuuru ùgò bụ ndị ọgbaọsọ, ma bụrụkwa ndị ritere ihe nrite ruru iri atọ na asaa n'ọnụọgụgụ, nke gụnyere ọlaedo isii, ọlaọcha iteghete, na ọlanchara iri abụọ na abụọ; ma bụrụkwa ndị onye na-ahụ maka nkwalite egwuregwu na steeti ahụ, bụ Maazị Tony Oli.", "author": "Izunna Okafor", "title": "Edo 2020; Obianọ Anabatala Ndị Anambra Tuuru Ugo, Gbáà Ha Ume", "category": "Egwuregwu"},
{"text": "N'okwu ya oge ọ na-anabata ndị ahụ, Gọvanọ Obianọ nàrà ha aka maka itube steeti ahụ ùgò, ma kọwaa na nke ahụ bụ nnọọ igosipụta mmụọ Onye Anambra, maka na Anambra na ụmụafọ ya na-emewanye nke ọma oge niile ma na-ebutekwa ụzọ n'ezi ihe niile. ", "author": "Izunna Okafor", "title": "Edo 2020; Obianọ Anabatala Ndị Anambra Tuuru Ugo, Gbáà Ha Ume", "category": "Egwuregwu"},
{"text": "Ọ gwara ndị ahụ ritere ọlaedo ka ha jidesie ya ike, ghàrá ikwe ka ndị ọzọ napụ ha ya n'ọdịnihu; gwa ndị nke nwetara ọlaọcha na ọlanchara ka ha gbasie mbọ ike inweta ọlaedo mgbe ọzọ; ọbụladị dịka ọ gwakwara ndị eriteghị ihe ọbụla n'asọmpi ahụ ka ha gbasiekwa mbọ ike, nwee ezigbo ọzụzụ, iji wee nwe ike irite ihe nrite n'asọmpi ndị na-abịa n'ihu.", "author": "Izunna Okafor", "title": "Edo 2020; Obianọ Anabatala Ndị Anambra Tuuru Ugo, Gbáà Ha Ume", "category": "Egwuregwu"},
{"text": "Gọvanọ Obianọ, onye kpọpụtasịrị úrù dị iche iche dị n'egwùrégwu, gàkwazịrị n'ihu kwe nkwà na ọchịchị ya agaghị ada mbà n'ịkwàlite na ịkwàdò ngalaba egwuregwu na steeti ahụ; ma kelekwazie ndị mgbàzi ịa ndị nkụzi egwuregwu Anambra duru ndị ahụ wee gaa asọmpi ahụ.", "author": "Izunna Okafor", "title": "Edo 2020; Obianọ Anabatala Ndị Anambra Tuuru Ugo, Gbáà Ha Ume", "category": "Egwuregwu"},
{"text": "N'okwu nke ya, onyeisi ụlọọrụ na-ahụ maka nkwàlite egwuregwu na steeti Anambra, bụ Maazị Tony Oli mere ka a mara na tupu ọ bata n'ọkwa, na ọ bụ naanị otu ihe nrite ka òtù egwuregwu Anambra nwetara n'asọmpi ikpeazụ ha gara. ", "author": "Izunna Okafor", "title": "Edo 2020; Obianọ Anabatala Ndị Anambra Tuuru Ugo, Gbáà Ha Ume", "category": "Egwuregwu"},
{"text": "O kwukwazịrị na ọchịchị Gọvanọ Obianọ enwògharịala ngalaba egwuregwu steeti ahụ, ma kpọpụtasịakwa ihe dị iche iche ụlọọrụ ya mepụtagoro, nke ha na-eme ugbua, na nke ha ga-eme n'ọdịnihu. Ọ kpọpụtasịkwara asọmpi egwuregwu ndị nke ha ka na-akwadobe ịga n'ọdịnihu, ma kwupụta olilanya o nwere na ha ga-eturu ugo ma ritekwa ọtụtụ ihe nrita n'ebe ahụ.", "author": "Izunna Okafor", "title": "Edo 2020; Obianọ Anabatala Ndị Anambra Tuuru Ugo, Gbáà Ha Ume", "category": "Egwuregwu"},
{"text": "Ndị ọzọ sonyere na mmemme nnabata ahụ gụnyèrè eze ọdịnala Agụleri, bụ Igwe Michael Idigo; nnukwu onye enyemaka pụrụ iche nyegara Gọvanọ Obianọ n'ihe gbasaara ndị ikedịnobi, bụ Ọkaiwu Chuks Ezewuzie, tinyere ụfọdụ ndị ọzọ.", "author": "Izunna Okafor", "title": "Edo 2020; Obianọ Anabatala Ndị Anambra Tuuru Ugo, Gbáà Ha Ume", "category": "Egwuregwu"},
{"text": "A nọkwara na mmemme ahụ wee mee obere ihe ngosi mmegharịahụ site n'aka obere nwaada Stephanie Onuzuruike gbara naanị ahọ iri, bụ onye ritere otu ọlaedo, ọlaọcha abụọ na otu ọlanchara. ", "author": "Izunna Okafor", "title": "Edo 2020; Obianọ Anabatala Ndị Anambra Tuuru Ugo, Gbáà Ha Ume", "category": "Egwuregwu"},
{"text": "Site n'aka gọọmenti steeti Anambra, ndị ahụ ritere ọlaedo n'asọmpu ahụ nwètara otu nde naịra n'ótù n'ótù, ebe ndị nke ritere ọlaọcha nwètàrà narị puku naịra ise n'ótù n'ótù. Ndị nke ritere ọlanchara n'asọmpi ahụ nwetèkwàrà narị puku naịra abụọ na puku iri ise; ebe onye mgbazi egwuregwu kacha wee mee nke ọma nwètàkwazịrị otu nde naịra site n'aka gọọmenti steeti ahụ.", "author": "Izunna Okafor", "title": "Edo 2020; Obianọ Anabatala Ndị Anambra Tuuru Ugo, Gbáà Ha Ume", "category": "Egwuregwu"},
{"text": ".", "author": "Izunna Okafor", "title": "Asọmpi Onwatifoluchi Njikoka: Nimo Ejirila Otu Ọ̀kpụ̀ Fọchie Abagana Ikè", "category": "Egwuregwu"},
{"text": "Igbo sị na ọ na-abụ aka na aka hàrá, a kpọba Dianyị; ma sịkwa na ọ na-abụ dike zùte dike ibè ya n'ụzọ, a mara akanwụ na ụtaba nke na-akpọlite uzere.", "author": "Izunna Okafor", "title": "Asọmpi Onwatifoluchi Njikoka: Nimo Ejirila Otu Ọ̀kpụ̀ Fọchie Abagana Ikè", "category": "Egwuregwu"},
{"text": "Ka ọ dị taa, ndị òtù egwuregwu bọọlụ ụkwụ Nimo nọrọ na nsonso a wee jiri otu ọ̀kpụ̀ turu ùgò n'asọmpi egwu bọọlụ 'Ọnwatifolụchi Njikọka Unity Cup' nke ahọ 2021.", "author": "Izunna Okafor", "title": "Asọmpi Onwatifoluchi Njikoka: Nimo Ejirila Otu Ọ̀kpụ̀ Fọchie Abagana Ikè", "category": "Egwuregwu"},
{"text": "Àgbà nke egbe buru ọ laa nke asọmpi ahụ bụ nke weere ọnọdụ n'ụlọụka 'St. Theresa’s Catholic Church, Enugwu-Ukwu' dị n'okpuru ọchịchị ime obodo Njikoka nke steeti Anambra; ma bụrụkwa nke a chịkọbàrà site n'okpuru òtù 'National Youth Council of Nigeria (NYCN), ngalaba Njikọka. Ya bụ asọmpi egwuregwu dọ́tárá ndị dị iche iche e ji okwu ha agba ìzù, bụkwà nke e mere site na nkwàdo Maazị Austin Oguejiofor, bụ onyeisi ụlọọrụ 'Rotech Energy Services Limited', na site na njikọaka ụlọ mgbasaozi 'Anambra Broadcasting Service'.", "author": "Izunna Okafor", "title": "Asọmpi Onwatifoluchi Njikoka: Nimo Ejirila Otu Ọ̀kpụ̀ Fọchie Abagana Ikè", "category": "Egwuregwu"},
{"text": "N'okwu ya n'ebe ahụ, onye bụ nnukwu onye ọbịa pụrụ ichè na mmemme ahụ ma bụrụkwa aka na-achiị steeti Anambra, bụ Gọvanọ Willie Obiano, nke onye nọchitere anya ya bụ onyeisi ụlọọrụ na-ahụ maka nkwàlite egwuregwu na steeti ahụ, bụ Maazị Tony Olih mere ka a mara na asọmpi ahụ dabara adaba n'atụmatụ na n'ebumnobi ọchịchị nọ ugbua na steeti ahụ nwere n'ihe gbasaara ịkwàlite egwuregwu na n'ịkwàlite ndị ntorobịa ka ha bụrụ ndị ga-abara onwe ha na obodo ha uru.", "author": "Izunna Okafor", "title": "Asọmpi Onwatifoluchi Njikoka: Nimo Ejirila Otu Ọ̀kpụ̀ Fọchie Abagana Ikè", "category": "Egwuregwu"},
{"text": "Ọ kpọpụtasịrị ọtụtụ uru dị iche iche egwuregwu bara na ndụ mmadụ nà ọtụtụ uru dị iche iche ọ na-ewèta n'obodo, ma kpọkuo ndị ntorobịa ka ha na-esonyesi ike n'egwuregwu, na-agbasikwa mbọ ike ịchọpụta ọnatrachi dị iche iche Chineke jiri gọzie ha, iji tinye ya n'ọrụ, ma were ya bàárá onwe ha úrù.", "author": "Izunna Okafor", "title": "Asọmpi Onwatifoluchi Njikoka: Nimo Ejirila Otu Ọ̀kpụ̀ Fọchie Abagana Ikè", "category": "Egwuregwu"},
{"text": "Na ntụnye nke ya, Kọmishọna na-ahụ maka ndị ntotobịa na steeti Anambra, bụ Ọkammụta Theresa Obiekezie kèlèrè ọchịchị Gọvanọ Obianọ maka nkwàdo ya nye egwuregwu na ndị ntorobịa na steeti ahụ, ma kọwaa na ụdị ọmarịcha asọmpi dị etu ahụ ga-akpọpụ uchè ndị ntorobịa n'ime ihe ọjọọ, ma mepekwara ha ọmarịcha ụzọ na ohere ọma dị iche iche ha ga-esi bara onwe ha uru.", "author": "Izunna Okafor", "title": "Asọmpi Onwatifoluchi Njikoka: Nimo Ejirila Otu Ọ̀kpụ̀ Fọchie Abagana Ikè", "category": "Egwuregwu"},
{"text": "N'okwu nke ha n'otu n'otu, onye na-anọchite anya ọgbọ nta nkwàdo Njikọka n'ụlọ omeiwu steeti Anambra, bụ Dọkịta Timothy Ifediọramma, nà ògbò ya nke na-anọchite anya ọgbọ nta nkwàdo 'Awka South', bụ Dọkịta Nnamdị Okafor tòrò nwa amadi ahụ kwadoro asọmpi egwuregwu ahụ, ma kelee ya maka ọmarịcha atụmatụ dị etu ahụ, ọbụladị dịka ha gbara akaebe na nke ahụ ga-enyere gọọmentị aka n'ịchọpụta ndị ntorobịa nwere ọmarịcha ọnatarachi dị iche iche n'ihe gbasaara egwuregwu ma nyekwa ha nkwàdo n'ụzọ kwesiri ekwesi, iji site na ya bàárá onwe ha uru, bụrụkwa ndị kwụụrụ onwe ha.", "author": "Izunna Okafor", "title": "Asọmpi Onwatifoluchi Njikoka: Nimo Ejirila Otu Ọ̀kpụ̀ Fọchie Abagana Ikè", "category": "Egwuregwu"},
{"text": "Na mbụ n'okwu nke ya, onye nkwàdo ihe mmemme ahụ, bụ Maazị Ọgụejiọfọr (nke ọ bụ Maazị Chijioke Nwakor nọchiri anya ya) mèrè ka a mara na asọmpi ahụ bụ àgbà nke mbụ ya, ma kọwakwa na ebumnobi ya bụ iji mee ka ndị ntorobịa ahụ tinye uche n'ihe ga-abara ha uru ma ghara ịbụ ndị ga na-etinye anya n'ihe ọjọọ maọbụ na-eme ihe adịghị mma n'obodo. O kwezịrị nkwà ịga n'ihu na-akwàdo asọmpi ahụ, ma kwupụtakwa ezi olileanya o nwere ime ya ka ọ bụrụ asọmpi a ga na-eme n'ogoogo steeti, nke ndị ntorobịa sitere obodo na okpuru ọchịchị dị iche iche n'Anambra ga-esonyezị na ya n'ọdịnihu.", "author": "Izunna Okafor", "title": "Asọmpi Onwatifoluchi Njikoka: Nimo Ejirila Otu Ọ̀kpụ̀ Fọchie Abagana Ikè", "category": "Egwuregwu"},
{"text": "Ọ bụ naanị otu ọ̀kpụ̀ ha sụnyere n'àgbà nke abụọ n'asọmpi ahụ ka ndị Ndị Nimo jiri wee merie ndị ògbò ha ndị Abagana, wee maburu ya bụ iko na ọkpụrụ ego so ya, ma gwakwazie ndị ògbò ha chebiri mgbe ọzọ.", "author": "Izunna Okafor", "title": "Asọmpi Onwatifoluchi Njikoka: Nimo Ejirila Otu Ọ̀kpụ̀ Fọchie Abagana Ikè", "category": "Egwuregwu"},
{"text": "By Chidi Igwe, VON", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Mmadụ abụọ anwụọla ebe ọtụtụ ihe ndị mmadụ mebiri dịka okwu ala dapụtara n’etiti ndị obodo Nguji Ojiegbe Onunwakpu na ndị Ndiegede nke dị na Igbeagu, dị na mpaghara okpuru ọchịchi Izii, Ebonyi steeti n’ụbọchị Wenesde.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Akụkọ na-akọwa na esem okwu a bidoro kamgbe afọ 2012.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Onye ntaakụkọ kwuru na mmadụ abụọ aha ha bụ Sunday Odom, dị afọ iri abụọ na anọ bụ onye obodo Onunwakpu, na Emmanuel Uguru nke Ndiegede bụ ndị nwụrụ n’ọgụ gbasara ala a.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Ọ bụ n’ịzuụka abụọ gara aga ka kọmịshọna na-ahụ maka oke ala na iweta udo bụ Stanley Okoro Emegha nke Ifeanyichukwu Igurube nọchịtere anya ya bịara njem nyocha na ntule ya bụ ala na-ese okwu ma gwa ndị obodo abụo a ka ha wepụ aka n’ala ahụ tupu gọọmenti ekpebie maka ya.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Otu onye nwa ya nwụrụ bụ Odom Abama kwuru na-egburu nwa ya nwoke na-agbanyeghị na o bụghị onye obodo ndị a na-ese okwu a.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Abama kwuru na nwa ya nwoke na nwanne ya nwaanyị gara ubi dị nsọ ala ahụ na-ebute okwu mgbe ndị okorobịa a na-ache na ha bụ ndị Ndiegede gbara ya egbe n’afọ.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "O kwuru sị ” A nọ m n’ubi mgbe m nụrụ ozi na a gbara nwa m nwoke egbe, nwa m ka lụrụ nwaanyị nsonso a ma mụa kwa nwa nwaanyị. Gọọmentị biko gbatara anyị ọsọ enyem aka”.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Abama kọwara na-akpọrọ nwa ya gaa ụlọọgwụ ebe ọ nọ nwụọ.Eze Ogbodo Onunwakpu bụ Mbam Nwambam Ekpem, kwuputara na obi adịghị ya mma dịka ihe ndị obodo ya gabigara na ya bụ esemokwu ma sịkwa na ha na ndị obodo Ndịegede enweela nghọtahe ala mbụ kama ha doziri ya n’udo.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Ekpem katọrọ etu ndị ntoroọbịa siri lụsa ụmụnne ha ọgụ ma rịọ ka Gọvanọ Ebonyi bụ Dave Umahi gbatara ha ọso enyem aka.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Mazị Ominiyi Febian onye bụkwa onyeisi n’obodo Nguji kwuru na agbara ụlọ ya ọkụ ma mebie ubi osikapa ya.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "O kwuru sị ” Ọ bụ n’ụbọchị wenesde ka m sị ubi alọta mgbe m nụrụ ụda egbe, a gbahachịrị m azụ. Ọ bụ ka ebe niile dere duu ka anyị chọpụtara na-agbara ụlo niile dị na Azungele ọkụ”.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "N’otu aka ahụ, onye ode akwụkwọ otu a kpọrọ “Igbeagu Stakeholders Forum” katọrọ ihe mere ma sị ka gọọmentị gbatara ha ọsọ were dozie ya bụ esem okwu.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Ka nke a na-eme ka Eze obodo Nguji Ojiegbe bụ Innocent Igbeagụ kagburu ya bụ ọgụ dị n’etiti obodo abụọ a ma kelee ngalaba na-agba mbọ ihu na ewetara udo n’etiti ha.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Ọnụ na-ekwuru ndị uweojii na steeti ahụ bu Loveth Odah kwenyere na mwakpo mere, mana ọ sị na ọ bu otu nwoke di afọ iri asaa na ise nwụrụ site na ya.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Ọ sị na a na-achọbu nwoke ahụ, ma mechaa hụ ozu ya.", "author": "Chidi Igwe", "title": "Mmadụ abụọ anwụọla n’okwu ala n’Izii nke Ebonyi", "category": "Naijiria"},
{"text": "Izunna Okafor, Awka, Nigeria", "author": "Chidi Igwe", "title": "Gọọmenti Abịa Ekwuona Onye Apụtakwụna Iro", "category": "Naijiria"},
{"text": "Gọọmenti steeti Abịa ekwuona onye apụtakwụna iro n'Aba ruo ụbọchị atọ iji hụ na e wetara udo tọrọ atọ na steeti ahụ. Aka na-achị steeti ahụ bụ gọvanọ Okezie Ikpeazụ kwuputara nke a ụbọchị Tuuzdee ka e mechaara nzukọ ya na ndị isi nchekwa na steeti ahụ nwere ma sị na nke ahụ bụ n'ihi ọgba aghara na ihe ndị ahụ", "author": "Chidi Igwe", "title": "Gọọmenti Abịa Ekwuona Onye Apụtakwụna Iro", "category": "Naijiria"},
{"text": "Gọọmenti steeti Abịa ekwuona onye apụtakwụna iro n'Aba ruo ụbọchị atọ iji hụ na e wetara udo tọrọ atọ na steeti ahụ.", "author": "Chidi Igwe", "title": "Gọọmenti Abịa Ekwuona Onye Apụtakwụna Iro", "category": "Naijiria"},
{"text": "Aka na-achị steeti ahụ bụ gọvanọ Okezie Ikpeazụ kwuputara nke a ụbọchị Tuuzdee ka e mechaara nzukọ ya na ndị isi nchekwa na steeti ahụ nwere ma sị na nke ahụ bụ n'ihi ọgba aghara na ihe ndị ahụ na-ekwo na steeti ahụ kemgbe ụbọchị ụka, tinyere arụrụ ala ahụ ndị ọrụ agha ala anyị rụrụ na steeti ahụ nso nso a, na mkpagharị egwu-eke agba nke abụọ ahụ ndị ọrụ agha malitere na mpaghara Ndịda-Ọwụwa anyanwụ ala anyị kemgbe ụbọchị.", "author": "Chidi Igwe", "title": "Gọọmenti Abịa Ekwuona Onye Apụtakwụna Iro", "category": "Naijiria"},
{"text": "Ọ sị na ya bụ 'onye apụtakwụna iro' ga amalite n'elekere isii nke ọnụ ụtụtụ wee ruo elekere isii nke mgbede bido ụbọchị Tuuzdee wee ruo ụbọchị Tọọzdee.", "author": "Chidi Igwe", "title": "Gọọmenti Abịa Ekwuona Onye Apụtakwụna Iro", "category": "Naijiria"},
{"text": "By Chidi Igwe, VON", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ọnụ na-ekwurutere Gọvanọ Ikpeazu bụ Onyebuchi Ememanka kwuru nkea oge ndi ntaakụkọ gbara ya ajụjụ ọnụ gbasara okwu ahụ.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Emperor Ogbonna bụ ọkaiwu onye na-akatọ ọchịchị gọvanọ Ikpeazu.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "N’ọnwa Maachị afọ 2020 ka ndị uweojii nwuchiri ya n’ihi mkpesa Ikpeazu kpesara gbasara ya.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ikpeazu kwuru na Ogbonna kọtọrọ aha ya na soshal midia ma tụgide ya asị.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Mana Ogbonna kwuru na ọbụghị ya dere edemede ahụ kọtọrọ aha gọvanọ, kama o kesara ya.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ndị uweojii mechara kpụpụ Ogbonna ụlọikpe ebe ọkaikpe nọ nye iwu ka a kpọchie ya na mkpọrọ.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ogbonna nọ na mkpọrọ tupu ọrịa coronavirus amalite nke mere ka a kpọchie elu na ala.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Oge e mechara kpọghee ụlọikpe, ọkaikpe ahụ nyekwara iwu ka a tọhapụ Ogbonna n’abalị iri abụọ na asatọ nke ọnwa Eprel.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Mana ndị uweojii nzuzo bụ DSS gara n’ụlọikpe ahụ ma nwụchikwaa Ogbonna ọzọ, kpọrọ ya laa Abuja.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ebe ahụ ka ọ ka nọ na mkpọrọ ndị DSS ruo taa.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ihe gọọmentị Abia kwuru", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ọnụ na-ekwuru gọvanọ Ikpeazu bụ Onyebuchi Ememanka gwara ndi ntaakụkọ na aka ha adịghịzi na ihe ọbụla na-eme Ogbonna.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ememanka kọwara sị: “Ọ bụ eziokwu na gọvanọ wegara mkpesa n’aka ndị uweojii oge Ogbonna dere ihe iji kọtọọ aha ya.”", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "“Mana okwu ahụ apụọla n’ụlọikpe ebe ọkaikpọ nọkwa nye iwu ka a tọghapụ ya.”", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "“Ngwa ngwa a tọhapụrụ ya, aka gọọmentị Abia apụọla na ya bụ okwu.”", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "“Anyị amaghịzi ihe ndị DSS ji buru ya gawa Abuja.”", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ememanka gara n’ihu kọwaa na Ogbonna dekwara ihe n’oge gara aga na-akọtọ ọchịchị onyeisiala Mohammadu Buhari.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "“O nwere ike ịbụ maka nke a kpatara ndị DSS ji nwuchie ya, amaghị m.”", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "“Mana aka gọvanọ Okezie Ikpeazu adịghị na ya.”", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ihe ndị otu na-anọchite Ogbonna kwuru", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Otu dị icheiche na-agba mbọ maka ikike dịịrị onye nke a kpọro ‘Civil Society Organisations’ nakwa ‘Human Rights groups’ akpọọla oku ka gọọmentị tọhapụ Ogbonna na-egbughi oge ọbụla.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ha gunyere The Gavel NG, SERAP, ‘Connected Development’ (CODE) na ndị ọzọ.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ọnụ na-ekwuru ndị ‘Gavel’ bụ Oluwafemi Ajibade, gwara BBC Igbo na ụlọikpe dị n’Umuahia enyela iwu ka a tọhapụ Ogbonna.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ụlọikpe ahụ nyekwara iwu ka DSS kwụọ Ogbonna ego dị otu nde naịra na ụma ise, mana ndị DSS emeghị nke a.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "O kwuru na ọ bụ ihe jọgburu onwa ya na ngalaba gọọmentị dị iche iche anaghị erubere ụlọikpe isi.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ajibade gara n’ihu kwuo na ezinụlọ Ogbonna ataala nnukwu ahụhụ kamgbe a kpọchiri ya na mkpọrọ.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ndi nkaakụkọ gbara mbọ inweta otu n’ime ezinụlọ Ogbonna n’ekwentị mana ọ mịtabeghị mkpụrụ ugbua.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Anyị ka na-achọ ịnụ ọnụ okwu ha.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Mana dịka anyị na-ede akụkọ a, akụkọ ọzọ pụtara na otu ụlọikpe enyela iwu ka a tọhapụ Ogbonna.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Ụlọikpe ahụ nyekwara na Ogbonna ga-eweta nde naịra iri abụọ ma kpọtakwa mmadụ abụọ ga-ebinyere ya aka n’akwụkwọ.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Mana ọkaiwu Ogbonna kwuru na ha ga-etinye akwụkwọ ọzọ ka e belatara ha ihe ụlọikpe chọrọ ka ha mee.", "author": "Chidi Igwe", "title": "Gọvanọ Ikpeazu amaghị maka nwuchi anwuchiri Emperor Ogbonna", "category": "Naijiria"},
{"text": "Abraham Madu, USA", "author": "Chidi Igwe", "title": "Uche Nwosu na Uloma Okorocha gbara akwukwo", "category": "Naijiria"},
{"text": "Otu a kwa ka o kwesịrị ịdị n’ala Igbo. Ka nwatakịrị toruru ịlụ nwanyị, ma ọ bụ ịlụ di, ka ọ hụ akụ na ụba ọ ga-eji gboo ya bụ mkpa dịrị nwoke ọbụla na nwanyị ọbụla toruru ogo ya.", "author": "Chidi Igwe", "title": "Uche Nwosu na Uloma Okorocha gbara akwukwo", "category": "Naijiria"},
{"text": "Mana ọ bụrụ na ọlụ adịghị, ụkwa rue n’oge ya, ọ gaghị ada. Mana Igbo bụ Igbo na gbo gbo mara na ụkwa rue n’oge ya, ọ daa, ha jiri gbasie mbọ ike ịhụ na mbara egburu, egbue ọrịa ya.", "author": "Chidi Igwe", "title": "Uche Nwosu na Uloma Okorocha gbara akwukwo", "category": "Naijiria"},
{"text": "Mazị Uche Nwosu na Lọlọ Ụlọma Nwosu, ka Chineke Ụmụ-Igbo were mkpụrụ afọ gọzie ọlụlụ dị na nwunye ụnụ!", "author": "Chidi Igwe", "title": "Uche Nwosu na Uloma Okorocha gbara akwukwo", "category": "Naijiria"},
{"text": "Ka ndị ọzọ chọrọ ịlụ nwanyị na dị ka ụnụ hụkwa ego, ọlụ ha ga-eji gboo ya bụ mkpa dịka ụnụ! Igbo tụrụ ilu sị na e mee nwata ka e mere ibe ya, obi adị ya mma, kpọm kwem!", "author": "Chidi Igwe", "title": "Uche Nwosu na Uloma Okorocha gbara akwukwo", "category": "Naijiria"},
{"text": "Mụọ nụ! Zụọ nụ!", "author": "Chidi Igwe", "title": "Uche Nwosu na Uloma Okorocha gbara akwukwo", "category": "Naijiria"},
{"text": "Rochas Okorocha, na-ekwu na ha chọpụtara n’aka chịburu Steeti ahụ, Ikedi Ohakim, na ndị otu ya, mere nrụrụ aka.", "author": "Chidi Igwe", "title": "Rochas na-akowa n’Ohakim mefuru ijeri naira 62 n’uzo na-ezighi ezi", "category": "Naijiria"},
{"text": "N’akụkọ Chidi Nkwopara deere ndị Vanguard, aka na-achị Steeti Imo, Rochas Okorocha, na-ekwu na ha chọpụtara n’aka chịburu Steeti ahụ, Ikedi Ohakim, na ndị otu ya, mere nrụrụ aka. Rochas na-akọwa n’Ohakim na ndị otu ya mefuru ijeri naira 62 n’ụzọ na-ezighị ezi.", "author": "Chidi Igwe", "title": "Rochas na-akowa n’Ohakim mefuru ijeri naira 62 n’uzo na-ezighi ezi", "category": "Naijiria"},
{"text": "Okorocha gwara ndị Steeti Imo na Kọmiti ha họpụtara maka ileba anya n’otu e si emefu ego ndị Imo mere nchọpụta a.", "author": "Chidi Igwe", "title": "Rochas na-akowa n’Ohakim mefuru ijeri naira 62 n’uzo na-ezighi ezi", "category": "Naijiria"},
{"text": "Ọkụkọ egbe buru nwa ya ka ndị ụwa na-ajụ sị «Kedu ihe Ị na-etiri mkpu?». Ọ zara ndị ụwa sị ha na ịhe ya na-etiri mkpu bụ ka ụwa mara ihe ya na ije na-eje.", "author": "Chidi Igwe", "title": "Otu jikọrọ ụmụ afọ Igbo ndị ọrụ bekee akpọkuole mba ụwa maka mmegbu ndị Igbo n’ala Naịjirịa", "category": "Naijiria"},
{"text": "Otu n’ime otu nzụkọ ụmụ afọ Igbo ndị na-arụ ọrụ bekee n’ala Naịjirịa akpụkuola mba ụwa ka ha leba anya n’oku ahụ nwoke onye awụsa, onye isi ndị uwe ojii na Naịjirịa, bụ Usman Alkali Baba, kpọrọ na nso nso a. ", "author": "Chidi Igwe", "title": "Otu jikọrọ ụmụ afọ Igbo ndị ọrụ bekee akpọkuole mba ụwa maka mmegbu ndị Igbo n’ala Naịjirịa", "category": "Naijiria"},
{"text": "N’izu ụka gara aga, Usman Baba gwara ndị nchekwa Naịjirịa ahụ a na-ezidata n’ala Igbo sị ha were egbe gbabuo onye ọbụna ha hụrụ n’ala Igbo.", "author": "Chidi Igwe", "title": "Otu jikọrọ ụmụ afọ Igbo ndị ọrụ bekee akpọkuole mba ụwa maka mmegbu ndị Igbo n’ala Naịjirịa", "category": "Naijiria"},
{"text": "Ndị otu ahụ, bụ ndị na-aza Nzukọ Ụmụnna, ekwuona n’ọ bụ ihe jọgburu udele n’ala Naịjirịa na-eziga ndị uwe ojii na ndị soja n’ala Igbo. Ọ bụkwa ịhe sigburu nkakwụ na onye isi ndị uwe ojii bụ Usman Baba nyekwere ndị ọrụ nchekwa ahụ iwu ma kwadoo ha si ha gbagbuo onye ọbụna ha huru n’ụzọ.", "author": "Chidi Igwe", "title": "Otu jikọrọ ụmụ afọ Igbo ndị ọrụ bekee akpọkuole mba ụwa maka mmegbu ndị Igbo n’ala Naịjirịa", "category": "Naijiria"},
{"text": "Mgbe ndị otu ahụ na-agwa ndị nta akụkọ okwu n’Abuja n’ụbọchị Mọnde, ha kwuru na Usman Baba kpọrọ oku ahụ si ndị ọrụ nchekwa ala Naịjirịa gbagbuo onye ọbụna ha hụrụ n’ala Igbo mgbe yabụ Usman Baba na-ekwu okwu n’Enugu, n’abalị 18 nke ọnwa Mee, mgbe ọ na-awube atụmatụ nchekwa ọhụrụ, nke ọ kpọrọ Operation Restore Peace in the Southeast n’asụsụ bekee.", "author": "Chidi Igwe", "title": "Otu jikọrọ ụmụ afọ Igbo ndị ọrụ bekee akpọkuole mba ụwa maka mmegbu ndị Igbo n’ala Naịjirịa", "category": "Naijiria"},
{"text": "Ndị otu ahụ kpọkuru Usman Baba ka ọ bụchapụ asọ mmiri, sachaa ọnụ ya, ma gwaka ndị ala Naịjirịa na ya kwuhiere ọnụ. Emeghị nke a ga-eme ka ndị nchekwa ala Naịjirịa megide ndị Igbo n’ụdị dị ịche ịche dịka ha megoro na mbụ.", "author": "Chidi Igwe", "title": "Otu jikọrọ ụmụ afọ Igbo ndị ọrụ bekee akpọkuole mba ụwa maka mmegbu ndị Igbo n’ala Naịjirịa", "category": "Naijiria"},
{"text": "Nzụkọ Ụmụnna ahụ kpọkuru ndị National Human Rights Commission ka ha lebaa anya n’okwu ahụ Usman Baba gwara ndị ọrụ nchekwa n’ihi na nke ahụ ezighị ezi n’usoro ikpe nkwụmọtọ, ma ọ bụ usoro obibi ndụ onye emegbuna ibe ya.", "author": "Chidi Igwe", "title": "Otu jikọrọ ụmụ afọ Igbo ndị ọrụ bekee akpọkuole mba ụwa maka mmegbu ndị Igbo n’ala Naịjirịa", "category": "Naijiria"},
{"text": "Kemgbe Usman Baba kwuru okwu a, ọtụtụ ndị Igbo na-atụ ụjọ na ha amaghị mgbe ndị soja Naịjirịa ga-amalite gbagbuwe ndị Igbo dịka ha megoro na mbụ, n’ebe dị ịche ịche. Ebe ndị gunyere Umuahia na Orlu.", "author": "Chidi Igwe", "title": "Otu jikọrọ ụmụ afọ Igbo ndị ọrụ bekee akpọkuole mba ụwa maka mmegbu ndị Igbo n’ala Naịjirịa", "category": "Naijiria"},
{"text": "By Chidimma Nwogu, VON", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "Onye ọzọ akpụpụla Gọvanọ Hope Uzodinma nke steeti Imo ụkwụ n’ama ọzọ dịka o si metụta ntuliakaelu gọvanọ nke afọ 2019 bụ nke o wepuru n’ụlọikpe.", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "Ụlọikpe ukwu nọ n’Abuja nọrọ n’ụbọchị Wenezde kweta ịnụ mkpesa dị n’akwụkwọ nke otuonye ndorọndọrọ ọchịchị gbara iji chutuo Uzodinma n’oche Gọvanọ Imo Steeti.", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "N’akwụkwo ikpe bu akara FHC/ABJ/CS/656/20 nke ọkaiwu Kingdom Okere bụ onye fere ọkọlọtọ otu pati ‘Reform and Advancement Party (RAP) gbara, o kwuru na Hope Uzodinma ịnọ n’ọkwa gọvanọ megidere iwu n’ihi na o soghi zọọ ntuliaka 2019 n’aha pati ọbụla.", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "Okere chọrọ ka ụlọikpe kọwa ma ọ bụ Hope Uzodinma ka APC nyere nkwado ịzọ ọkwa gọvanọ na ntuliaka e mere na steeti ahụ n’afọ 2019.", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "O gwara onye ntaakụkọ Igbo n’ekwentị na akwụkwọ ahụ ya gbara gbadoro ụkwụ na “Uzodinma na-achị Imo Steeti n’ụzọ iwu na-akwadoghi. Uzodinma azọghị ọkwa gọvanọ.”.", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "Ọ sị na mkpebi ụlọikpe kachasị nyere nke kwuru na ọ bụ Uche Nwosu ka APC họpụtara n’ezie ka ọ fee ọkọlotọ ha na ntuliaka gọvanọ, ebe ọ bụkwa ụlọikpe kachasi kwukwara na Nwosu agaghị abụ onye na-anọchite pati abụọ; APC na AA n’otu ntuliaka maka ọkwa gọvanọ.", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "Okere rịọrọ ụlọikpe ka ha tụlee ikpe ahụ ngwangwa n’ihi na dịka o siri kwuo, okwu ahụ bụ okwu dị mkpa.", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "Mana ọkaikpe Inec bụ Alhassan Umar, riọrọ ka e nye ha ohere iji saa okwu n’ikpe ahụ.", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "N’ịtụnye ọnụ n’ikpe ahụ, Jọstis Okon Abang yigharịrị ya n’ụbọchị Julaị 20, afọ 2020 bụ oge o kwuru a ga-anụ mkpesa ahụ.", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "N’ọsịsa ha, ọnụ na-ekwuru Uzodinma bụ Ogwuike Nwachukwu si na akwụkwọ ahụ agbara bụ njem e ji azụ aga,", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "“Ọ bụ njem enweghị ebe ọ na-eduga, nrọ nwakanchi”", "author": "Chidi Igwe", "title": "Okere a kpụpụla Uzodinma n’ụlọikpe ọzọ maka okwu ntuliakaelu 2019", "category": "Naijiria"},
{"text": "Izunna Okafor", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "Igbo sị na ọ na-adị mma ịma ọkwa mmiri tupuu ozuzo ya, maka na mgaramara na-ekpèkarị azụ.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "Ka ọ dị taa, a kpọkuola ma dụọ ndị na-arụ ụlọ ka ha gbaa mbọ hụ na ha kpọtụụrụ gọọmentị ma nwèta nkwàdo na ikike site n'aka ụlọọrụ kwesiri ekwesi tupu ha amalite ime nke ahụ, iji gbanahị ịkwa mgaramara n'ikpeazụ.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "Ndụmọdụ a bụ nke e nyere site n'ọnụ onyeisi ụlọọrụ 'Awka Capital Territory Development Authority' (ACTDA), bụ Maazị Amaechi Okwuosa, n'okwu ọ gwara onye nta akụkọ anyị n'isi ụlọọrụ ya dị n'Ọka (Awka) bụ isi obodo steeti Anambra, ma bụrụkwa nke o sitere na ya wee katọọ ma gbarụọ ihu banyere etu ụfọdụ ndị mmadụ siri kachie ntị gaa n'ihu na-arụnyési ihe n'okpuru eriri ọkụ nakwa n'ebe ndị ọzọ iwu akwadoghị, na mpaghara ebe dị iche iche n'Ọka, n'agbanyeghị na gọọmentị akụtuola ụfọdụ ihe ndị ahụ n'oge gara aga, iji chụsịa ndị dị etu ahụ.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "Dịka o siri kwuo, onye ọbụla na-ezùbe ịrụ ụlọ n'ime mpaghara obodo iri abụọ na anọ dị n'okpuru nlekọta ụlọọrụ ACTDA ga-ewèta akwụkwọ eserese atụmatụ ụlọ ahụ na akwụkwọ ndị ọzọ dị mkpà, ma kpọtụrụ ụlọọrụ ahụ iji nyochaa akwụkwọ ndị ahụ, nyochaa ebe ahụ a ga-arụ ụlọ ahụ nakwa ihe ndị ọzọ kwesiri na ha ga-enyòcha banyere nke ahụ, tupuu ha edebànye ya n'akwụkwọ ma nyekwa ya nkwàdo ikike ịga n'ihu, ma ọ bụrụ na ihe ha hụrụ jùrù ha afọ.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "Ọ katọrọ etu ụfọdụ ndị mmadụ si amilite ịrụ ụlọ n'ebughị ụzọ nweta akwụkwọ eserese atụmatụ ụlọ ha chọrọ ịrụ, ma kọwaa ya dịka ihe égwù na ihe izè ndụ, ọbụladị dịka ọ kpọkuru ndị na-eme ihe dị etu ahụ ka ha wepu aka na ya n'ihi na gọọmentị agaghị eleghara ụdị ajọ ọrụ dị etu ahụ anya ma ha hụ ya.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "O mere ka a mara na usoro itinye akwụkwọ na inweta nkwàdo na ikike site n'aka ụlọọrụ ACTDA anaghị ewèzị ọtụtụ oge ugbua, ma kwuo na ọ naghị ewèkarịzị otu izuụka ma ọ bụrụ na onye ahụ nwere akwụkwọ niile dị mkpa a chọrọ n'aka ya. O kwukwara na mmadụ nwekwàrà ike isi n'usoro nzikọrịta ozi ịntaneetị ha bụ https://actda.ng/  wee mee itinye akwụkwọ na ndebanye aha ugbua maka ụlọ ọ chọrọ ịrụ, kama na ha bụ ndị ọrụ ACTDA ga-agarịrị n'ebe ahụ a na-arụ ya bụ ụlọ, ka ha wee jiri anya ha hụ ma mara ka ọnọdụ siri gbata kwụrụ n'ebe ahụ.  ", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "Dịka ọ na-ekwu na ezi ọrụ ụlọọrụ ACTDA na-arụ enyela aka ibelata ọnụọgụgụ ụlọ ọdịda n'Ọka (Awka) nà mpaghara ebe ndị ọzọ (okpuru ọchịchị isii) dị n'okpuru nlekọta ụlọọrụ ahụ, Maazị Okwuosa kátọkwàrà akaọrụ ụfọdụ ndị mmadụ ndị anaghị agbaso usoro ndebanye ahụ n'ozuzuoke, ma kwuo na ụlọọrụ ahụ agaghị anabata maọbụ leghàrà nke ahụ anya chaachaa.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "Ọ kọwara na ótù n'ime ihe o jiri dị mkpà na onye ọbụla chọrọ ịrụ ụlọ na mpaghara ebe dị n'okpuru nlekọta ACTDA ga-akpọtụrụrịrị ụlọọrụ ahụ bụ n'ihi na ụfọdụ èsèrèsè atụmatụ ụlọ nà akwụkwọ ndị ọzọ dị mkpa nwèrè ike dị mma ma dịkwa etu kwesiri ekwesi, mana ebe a ga-arụ ụlọ ahụ adịchaghị mma ka o siri kwesi, ọkachasị ọ bụrụ ebe dị nso n'akụkụ okporoụzọ àwàrá-àwàrà, ebe dị nso n'ọwà mmiri maọbụ n'ebe eriri ọkụ gara, n'ihi na e nwere ohèrè ala e kwesiri ịhapụ tupu a rụba ụlọ n'ụdị ebe ahụ, bụ nke onye na-arụ ụlọ nwèrè ike ọ gaghị ama, ma ọ bụrụ ka ọ kpọtụrụghị ụlọọrụ ahụ maka nnyòcha na ndụmọdụ; o wee rụọ ụlọ n'ebe ekwesighị ekwesi, nke ga-eme ka a kụtuo ya bụ ụlọ n'oge ikpeazụ, n'agbànyèghị ogoogo a rụdobere ya.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "Ọ gbakwasàrà ụkwụ n'ihe ndị a wee kpọkuo ma dụọ Ndị Anambra ọdụ, ọkachasị ndị na-arụ ụlọ na mpaghara ebe dị n'okpuru nlekọta ụlọọrụ ACTDA ka ha na-akpọtụrụ ụlọọrụ ahụ tupu ha amalite ịrụ ụlọ ọbụla, iji gbanahị ịkwa mgaramara n'oge ikpeazụ, ya na iji nyere gọọmentị aka n'ịkwụsị ụlọ ọdịda na ajọ ọdachi ndị ọzọ na-adapụtakarị site n'ịrụ ụlọ etu ekwesighị ekwesi maọbụ n'enwetaghị nkwàdo na ikike gọọmenti.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "Dịka ọ na-ekwupụta na ụlọọrụ ACTDA wàtàrà ọgọdọ ma dịkwa ezi njikere inwòghàrị na idozi Ọka (Awka) bụ isi obodo steeti Anambra ka ọ bụrụ eji ama atụ, Maazị Okwuosa, onye bụkwa Ọkaiwu, kpọpụtasịrị ihe dị iche iche ụlọọrụ ahụ mepụtagoro banyere nke ahụ, ma kọwakwa na ọrụ na-agawanye n'ihu aka-ọkụ aka-ọkụ n'ogige ebe ahụ a na-arụ 'Awka Millennium City', bụ ebe ya na ndị òtù ọrụ ya bàgidere njem nleta na nsonso a iji mara ka ọrụ siri gbata kwụrụ n'ebe ahụ.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "O mere ka a mara na a rụchaa ya bụ ogige 'Awka Millennium City' ahụ nakwa ogige ụlọ ebe obibi ndị ọzọ a na-arụ na steeti ahụ, nke gụnyere ogige 'Anambra Luxury Place Estate' dị na Nkwelle-Ezunaka, na ọ ga-adị ka ndị nke a na-ahụ na mba ofèsi, dịka o siri metụta inwe ihe dị iche iche e ji enyere ndụ aka ma dịkwa mma obibi.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "O kwuru na ụlọ ndị ahụ ga-adị ọnụala n'ụdị ndị nọ n'ogoogo obibi ndụ dị iche iche ga-enwe ike ibinwu na ya, ma sikwazie n'ụzọ dị etu ahụ nye aka n'ibelata nsogbu enweghị ebe obibi n'ime steeti ahụ, nke so n'otù n'ime mkpebi ọchịchị Gọvanọ Willie Obianọ na nkwà o kwere ụmụafọ steeti ahụ na ndị bi n'ime ya.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "'Awka Capital Development Authority' (ACTDA) bụ ụlọọrụ ọ dị n'aka ịkwàlite nchawàpụta nke Ọka (Awka) bụ isi obodo steeti Anambra, ma bụrụkwa ụlọọrụ na-ahụ maka nlekọta na mgbazi ewumewu nà mmepe n'ime mpaghara okpuru ọchịchị isii dị n'okpuru nlekọta ya, nke gụnyere Anaocha, 'Awka North', 'Awka South', Dunukofia, Njikoka na 'Orumba North'.", "author": "Chidi Igwe", "title": "Okwuosa Akọwaala Mkpa Ọ Dị Inweta Nkwàdo Gọọmenti Tupu A Rụba Ụlọ", "category": "Naijiria"},
{"text": "Igbo sị na ọ na-abụ a rụchaa ụlọ e mepeghị ya emepe, ọ dị ka ọ bụ ahụhụ na arịrị ka a rụụrụ.", "author": "Izunna Okafor", "title": "Ụgbọelu Mbụ Ga-Awụcha n'Ọdụ Ụgbọelu Anambra n'Epure 30 —Obiano", "category": "Naijiria"},
{"text": "N'ihi nke ahụ, gọọmentị steeti Anambra ekwupụtala na steeti ahụ adịla njikere ịnabata ụgbọelu mbụ n'ọdụ ụgbọelu steeti ahụ a rụrụ ọhụrụ. ", "author": "Izunna Okafor", "title": "Ụgbọelu Mbụ Ga-Awụcha n'Ọdụ Ụgbọelu Anambra n'Epure 30 —Obiano", "category": "Naijiria"},
{"text": "Nke a bụ nke e kwupụtara site n'ọnụ Gọvanọ Willie Obianọ, bụ aka na-achị steeti ahụ, n'okwu ya oge ọ gara njem nleta n'ọdụ ụgbọelu ahụ, bụ nke a rụrụ n'Ụmụeri, dị n'okpuru ọchịchị ime obodo 'Anambra East'. ", "author": "Izunna Okafor", "title": "Ụgbọelu Mbụ Ga-Awụcha n'Ọdụ Ụgbọelu Anambra n'Epure 30 —Obiano", "category": "Naijiria"},
{"text": "Njem ahụ Gọvanọ Obianọ gara ebe ahụ bụ nke nwunye ya bụ Ebelechukwu Obiano, ndị eze ọdịnala obodo, na ụfọdụ ndị dị iche iche e ji okwu ha agba ìzù na steeti ahụ sòrò ya wee gaa n'isi ngwụcha izuụka gara aga. ", "author": "Izunna Okafor", "title": "Ụgbọelu Mbụ Ga-Awụcha n'Ọdụ Ụgbọelu Anambra n'Epure 30 —Obiano", "category": "Naijiria"},
{"text": "Otu nwaafọ steeti Anambra na-ewu èwù n'ihe gbasara azụmahịa ma bụrụkwa onye obodo Ọkịja, bụ Dọkịta Earnest Obiejesi bùkwàrà ụgbọelu Helikọpta ya wee wụchaa n'ebe ahụ ụbọchị ahụ.", "author": "Izunna Okafor", "title": "Ụgbọelu Mbụ Ga-Awụcha n'Ọdụ Ụgbọelu Anambra n'Epure 30 —Obiano", "category": "Naijiria"},
{"text": "Dịka ọ na-agba akaebe na ọdụ ụgbọelu ahụ ga-enye aka n'ịkwalite ọnọdụ akụnụba na ọnọdụ mmepe mpaghara steeti Anambra n'izugbe, tinyere ọtụtụ uru ndị ọzọ nke ahụ ga-ewèta; Gọvanọ Obianọ mèkwàzịrị ka a mara na ịrụcha ọdụ ụgbọelu ahụ bụ mmezupute otu n'ime nkwa dị iche iche o kwere Ndị Anambra, ma mekwazie ka a mara na ọchịchị ya ga-emezucha nkwà niile o kwere ụmụafọ steeti ahụ tupu ọchịchị ya arịtuo n'ọkwa na steeti ahụ.", "author": "Izunna Okafor", "title": "Ụgbọelu Mbụ Ga-Awụcha n'Ọdụ Ụgbọelu Anambra n'Epure 30 —Obiano", "category": "Naijiria"},
{"text": "Ọ kpọkukwazịrị ndị Anambra ka ha gaa n'ihu inye ọchịchị ya nkwàdo, iji gaa n'ihu imezùputè nkwà dị iche icheo kwere ha.", "author": "Izunna Okafor", "title": "Ụgbọelu Mbụ Ga-Awụcha n'Ọdụ Ụgbọelu Anambra n'Epure 30 —Obiano", "category": "Naijiria"},
{"text": "Ụzụ tụrụ, mkpu ọñụ dàkwàrà na nsonso a, dịka ụgbọelu atọ wụchàrà n'ọdụ ụgbọelu mba ụwa ahụ a rụrụ ọhụrụ na steeti Anambra.", "author": "Izunna Okafor", "title": "Ụgbọelu Atọ Awụchaala n'Ọdụ Ụgbọelu Ọhụrụ Anambra", "category": "Naijiria"},
{"text": "Mwụcha ụgbọelu atọ ahụ bụ nke mere n'isi ngwụcha izuụka gara aga, ma bụrụkwa nke ọtụtụ mmadụ gbakọrọ n'ebe ahụ ụbọchị ahụ ịnabata ụgbọelu ahụ kọwàrà dịka ihe obi ụtọ, ihe inye Chineke otuto, na ihe ikele aka na-achị steeti ahụ bụ Gọvanọ Willie Obianọ n'ụzọ pụrụ iche, maka ọmarịcha agadaga ọrụ ahụ ọ rụrụ n'ebe ahụ.", "author": "Izunna Okafor", "title": "Ụgbọelu Atọ Awụchaala n'Ọdụ Ụgbọelu Ọhụrụ Anambra", "category": "Naijiria"},
{"text": "N'ime ụgbọelu atọ ahụ wụchara n'ebe ahụ, abụọ n'ime ha bụ nke Maazị Allen Onyema, bụ onyeisi ụlọọrụ 'Air Peace', ma bụrụkwa nwaafọ steeti Anambra; ebe nke ọzọ bụkwa nke nwaafọ steeti Anambra ọzọ na-ewu èwù n'ihe gbasaara azụmahịa, bụ Maazị Ernest Obiejesi. Maazị Onyema bụ onye mbụ ụgbọelu ya, bụ 'Boeing 737 N5-BUJ' tụrụ ụkwụ n'ala n'ọdụ ụgbọelu ahụ oge o jiri nkeji iri abụọ na isii wee gaa elekere abụọ nke ehihie.", "author": "Izunna Okafor", "title": "Ụgbọelu Atọ Awụchaala n'Ọdụ Ụgbọelu Ọhụrụ Anambra", "category": "Naijiria"},
{"text": "N'okwu ya n'ọdụ ụgbọelu ahụ, nke a rụrụ n'Ụmụeri, n'okpuru ọchịchị ime obodo Anambra East; Gọvanọ Obianọ mere ka a mara na ọ rụrụ ọdụ ụgbọelu ahụ n'ime ọnwa iri na ise, ma kọwaa ya dịka ihe ga-etute nglaba njem ụgbọelu na ọnọdụ akụnụba steeti ahụ nà nke mpaghara ndịda-ọwụwa anyanwụ n'izugbe.", "author": "Izunna Okafor", "title": "Ụgbọelu Atọ Awụchaala n'Ọdụ Ụgbọelu Ọhụrụ Anambra", "category": "Naijiria"},
{"text": "Dịka o siri kọwaa, ọdụ ụgbọelu ahụ nwèrè mpaghara 'runway' ogologo ya ruru kilomita 3.7, ụlọelu tawà (tower) nwere òkpùkpù iri na otu, eprọn (apron) ogologo ya ruru narị atọ, tinyere akụrụngwa ndị ọzọ mere ya ka ọ bụrụ ọkachamma na ejiamaatụ n'ala Nigeria na mba ọwụwa anyanwụ Afrịka. Ọ gara n'ihu kwuo na gọọmenti ya ébìghì ego ọbụla wee rụọ ọdụ ụgbọelu ahụ, ma kwuo na a kwụchaala ụgwọ akụrụngwa niile a ga-eji wee rụtọpụ ihe ndị ọzọ fọrọ afọ ebe ahụ.", "author": "Izunna Okafor", "title": "Ụgbọelu Atọ Awụchaala n'Ọdụ Ụgbọelu Ọhụrụ Anambra", "category": "Naijiria"},
{"text": "O chétààrà Ndị Anambra na o ruola ihe karịrị ahọ iri atọ e siri tụba anya ịrụ ọdụ ụgbọelu na steeti ahụ, mana o nweghị nke ọbụla n'ime ha mịtara mkpụrụ, wee ruo ugbua ọ batara n'ọkwa ọchịchị wee rụọ nke ahụ bụ ejiamaatụ. Ọ kpọpụtasịrị ụzọ dị iche iche ọdụ ụgbọelu ahụ ga-esi nye aka n'ịkwàlite mmepe obodo, ma mee ka a mara na ọ ga-ekewapụta ohere ọrụ karịrị puku ise, tinyere ọtụtụ úrù ndị ọzọ ọ ga-eweta.", "author": "Izunna Okafor", "title": "Ụgbọelu Atọ Awụchaala n'Ọdụ Ụgbọelu Ọhụrụ Anambra", "category": "Naijiria"},
{"text": "N'okwu nke ya, onyeisi ụlọọrụ 'Air Peace', bụ Maazị Allen Onyema, onye soro ụgbọelu nke mbụ dara n'ebe ahụ wee wụchaa, kọwàra ọdụ ụgbọelu ahụ dịka nke kachaa wee buo ibu ma nwekwa akụrụngwa bụ ejiamaatụ na mba Afrika niile, ma kelee gọọmenti etiti ala Nigeria maka ịnabata ọdụ ụgbọelu ahụ n'egbughị oge ọbụla.", "author": "Izunna Okafor", "title": "Ụgbọelu Atọ Awụchaala n'Ọdụ Ụgbọelu Ọhụrụ Anambra", "category": "Naijiria"},
{"text": "O mere ka a mara na anyammiri ọñụ pụtàrà ya n'anya ozigbo ọ wụchara n'ọdụ ụgbọelu ahụ, n'ihi na nrọ ahụ a rọbara kemgbe emechaala pụta ìhè, ọbụladị dịka o kelere Gọvanọ Obianọ, Ndị Anambra na ndị ọzọ gbara mbọ n'ụzọ dị iche iche ime ka nrọ ahụ pụta ihè.", "author": "Izunna Okafor", "title": "Ụgbọelu Atọ Awụchaala n'Ọdụ Ụgbọelu Ọhụrụ Anambra", "category": "Naijiria"},
{"text": "Na mbụ n'okwu ya, Kọmishọna na-ahụ maka ọrụ na steeti Anambra, bụ Maazị Marcel Ifejiofor kwupụtara obi ụtọ ya na emezuputala ebumnobi ịrụ ọdụ ụgbọelu ahụ, ọkachasị n'okpuru ya ugbua ọ nọ n'ọkwa dịka Kọmishọna na-ahụ maka ọrụ na steeti ahụ, ma kelee Gọvanọ Obianọ maka ọhụhụ-ụzọ ya na ezi ebumnobi ya n'ebe Ndị Anambra nọ.", "author": "Izunna Okafor", "title": "Ụgbọelu Atọ Awụchaala n'Ọdụ Ụgbọelu Ọhụrụ Anambra", "category": "Naijiria"},
{"text": "Mmemme ahụ dọtara ọtụtụ, ma bụrụkwa nke aka na-achị steeti ahụ bụ Gọvanọ Willie Obianọ nọrọ na ya wee nye Maazị Allen Onyema na ndị ọrụ ụgbọelu soro ụgbọelu ahụ wee wụchaa ebe ahụ ụbọchị ahụ onyinye dị iche iche, tinyere otu onye n'ime ndị ahụ nyara ụgbọelu wee bịa ebe ahụ, bụ Nwaada Nwando Okpalaeke, ma bụrụkwa nwaafọ Azia, dị n'okpuru ọchịchị Ihiala nke steeti Anambra.", "author": "Izunna Okafor", "title": "Ụgbọelu Atọ Awụchaala n'Ọdụ Ụgbọelu Ọhụrụ Anambra", "category": "Naijiria"},
{"text": "Ndịisi ọchịchị otu Ọhaneze Ndị Igbo nọrọ na nsonso a wee guzobe òtù ọrụ ikpe pụrụ iche iji tinye anya n'etu usoro ikpe ahụ gọọmenti ala Nigeria na-ekpe onyeisi ndị òtù 'Indigenous People of Biafra (IPoB)', bụ Maazị Nnamdi Kanu ga-esi wee gaa.", "author": "Izunna Okafor", "title": "Ndịisi Ohaneze Ndigbo Enweela Ọgbakọ, Gwa Ndị Ntorobịa Tinye Mma n'Ọbọ", "category": "Naijiria"},
{"text": "Nke a bụ otu n'ime mpụtàrà ọgbakọ ndịisi Ọhaneze Ndị Igbo nwèrè na nsonso a na steeti Enugu, bụkwa ebe ha nọrọ wee tinye ọnụ n'okwu metụtara njide ahụ e jidere Maazị Kanu nà ikpe ya ikpe, tinyere ụfọdụ okwu ndị ọzọ dịka ọchịchị ala Nigeria, nsogbu ndị Fulani na-achị ehi, ọnọdụ nchekwa, amụmà 'Petroleum Industries Bill (PIB)', na ụfọdụ ihe ndị ọzọ ha tinyere ọnụ na ya ma mekwa nkwekọrịta dị iche iche.", "author": "Izunna Okafor", "title": "Ndịisi Ohaneze Ndigbo Enweela Ọgbakọ, Gwa Ndị Ntorobịa Tinye Mma n'Ọbọ", "category": "Naijiria"},
{"text": "N'ozi ọ kụpụụrụ ndị ntaakụkọ banyere nkwekọrịta dị iche iche ha mere n'ọgbakọ ahụ, ọnụ na-ekwuru ndị òtù ahụ, bụ Maazị Alex Ogbonnia mere ka a mara na ọ bụ eziokwu na ndị òtù ahụ anaghị ekwugide kpọmkwem njide ahụ e jidere Maazị Kanu ọzọ, mana ha na-ekwu ka ikpe a ga-ekpe ya bụrụ nke a ga-eme n'ụzọ iwu kwàdòrò na n'usoro ikpe nkwụmọtọ kwesiri ekwesi, n'ịgbaso ogoogo mba ụwa.", "author": "Izunna Okafor", "title": "Ndịisi Ohaneze Ndigbo Enweela Ọgbakọ, Gwa Ndị Ntorobịa Tinye Mma n'Ọbọ", "category": "Naijiria"},
{"text": "O mere ka a mara na ndị òtù ahụ kwekọrịtara ma kpebie iguzobe òtù ọrụ ikpe ga-etinye anya ịhụ ka ya bụ ikpe a na-ekpe Kanu ga-esi gaa, bụkwazị ndị ha họpụtara ụbọchị ahụ, nke ọ bụkwa onye ndụmọdụ ndị otu Ọhaneze Ndigbo n'ihe metụtara iwu nọ n'isi ya, iji hụ na kpere ya bụ nwa amadi ikpe nkwụmọtọ.", "author": "Izunna Okafor", "title": "Ndịisi Ohaneze Ndigbo Enweela Ọgbakọ, Gwa Ndị Ntorobịa Tinye Mma n'Ọbọ", "category": "Naijiria"},
{"text": "Ndịisi otu Ọhaneze Ndị Igbo ahụ nọkwara na nzukọ ahụ wee tòó ma kwupụta nkwàdo ha nye mkpebi na nkwekọrịta ahụ ndị gọvanọ mpaghara ndịda anyanwụ ala Nigeria mere na nsonso a megide ịchị ehi na-agagharị n'okporoụzọ dị iche iche na steeti dị iche iche dị na mpaghara ahụ.", "author": "Izunna Okafor", "title": "Ndịisi Ohaneze Ndigbo Enweela Ọgbakọ, Gwa Ndị Ntorobịa Tinye Mma n'Ọbọ", "category": "Naijiria"},
{"text": "Ọ sị na ha kwekọrịtakwara ma kwupụta ka iji ọkwa ọchịchị onyeisiala Nigeria bụrụ nke a ga na-ebugharị ebugharị na mpaghara dị iche iche n'ala Nigeria, n'ụdị e nye ndị ebe a, e nye ndị ebe a, maka na ọ na-abụ òkè zuo ọnụ, ọñụ ezuo ọnụ. O kwuru na ha bụ ndị Ọhaneze Ndị Igbo kwenyekwara na mkpebi ahụ ndị gọvanọ mpaghara ndịda anyanwụ ala Nigeria mere na onye ọzọ ga-abụ onyeisiala Nigeria ga-esite na mpaghara ahụ.", "author": "Izunna Okafor", "title": "Ndịisi Ohaneze Ndigbo Enweela Ọgbakọ, Gwa Ndị Ntorobịa Tinye Mma n'Ọbọ", "category": "Naijiria"},
{"text": "O mekwara ka a mara na ha bụ ndị ndu Ọhaneze Ndị Igbo ahụ tinyèkwàrà ọnụ n'okwu banyere amụmà 'Petroleum Industries Bill (PIB)' ma kwàdó pasenti ise maka ndị obodo e si na be ha egwupụta mmanụ agbidi. ", "author": "Izunna Okafor", "title": "Ndịisi Ohaneze Ndigbo Enweela Ọgbakọ, Gwa Ndị Ntorobịa Tinye Mma n'Ọbọ", "category": "Naijiria"},
{"text": "Ha katọrọ etu e si emekpà ndị Igbo ahụ ma katọkwa etu ndị Fulani na-achị ehi si eme mkpamkpa na mpaghara ebe dị iche iche n'ala Igbo, ma dụọ ndị ntorobịa Igbo ọdụ ka ha tinye mma ha n'ọbọ ma na-agbaso udo, usoro mkparịtaụka na usoro iwu kwàdòrò wee na-egosipụta obi ha, karịa ime ya n'ụzọ iwu akwadoghị na n'ụzọ tigbuo zọgbuo maka na nke ahụ agaghị amịta ezi a tụrụ anya.", "author": "Izunna Okafor", "title": "Ndịisi Ohaneze Ndigbo Enweela Ọgbakọ, Gwa Ndị Ntorobịa Tinye Mma n'Ọbọ", "category": "Naijiria"},
{"text": "Ndị òtù ahụ jikwàzịrị ohere ahụ wee kpọkuo ma dụọ ụmụafọ Igbo ọdụ, ọkachasị ndị ntorobịa, ka ha sonyesie ike n'atụmatụ ndebanye aha ahụ ụlọọrụ 'Independent National Electoral Commission (INEC) na-eme ugbua iji wee nweta akwụkwọ ikike e ji atụ akwụkwọ, n'ihi na ọ bụ site na ya ka ha ga-esi gbanwee maọbụ họpụta onye ha chọrọ n'ọkwa ọchịchị ma wetekwa ezi ọnọdụ ọchịchị kwesiri ekwesi.", "author": "Izunna Okafor", "title": "Ndịisi Ohaneze Ndigbo Enweela Ọgbakọ, Gwa Ndị Ntorobịa Tinye Mma n'Ọbọ", "category": "Naijiria"},
{"text": "Ngalaba ụmụnwaanyị nke òtù ahụ jikọtara ọchịchị obodo dị iche iche na steeti Anambra, bụ Anambra State Association of Town Unions (ASATU)' etoola aka na-achị steeti Anambra, bụ Gọvanọ Willie Obianọ maka ọmarịcha ọdụ ụgbọelu mba ụwa ahụ ọ rụrụ na steeti Anambra.", "author": "Izunna Okafor", "title": "Ndị ASATU Etoola Obianọ Maka Ọdụ Ụgbọelu Anambra", "category": "Naijiria"},
{"text": "Ndị òtù a kwupụtara nke a oge ndị ndu ha sonyere Gọvanọ Obianọ wee gaa njem nleta n'ọdụ ụgbọelu ahụ dị n'Ụmụeri, n'okpuru ọchịchị ime obodo 'Anambra East', iji were anya ha hụ ya bụ ọdụ ụgbọelu ma hụkwa ka ọrụ si aga n'ebe ahụ. ", "author": "Izunna Okafor", "title": "Ndị ASATU Etoola Obianọ Maka Ọdụ Ụgbọelu Anambra", "category": "Naijiria"},
{"text": "N'okwu ha n'otu n'otu n'ebe ahụ, ndị ndu ụmụnwaanyị ahụ n'ogoogo dị iche iche kọwara Obianọ dịka ekwueme maka na o mezuputela nkwà ahụ o kwere ịrụrụ Ndị Anambra ọdụ ụgbọelu, ya na nkwà ndị ọzọ dị iche iche o kwere ha oge ọ na-achụ nta nkwàdo na oge ọ batara n'ọkwa ọchịchị.", "author": "Izunna Okafor", "title": "Ndị ASATU Etoola Obianọ Maka Ọdụ Ụgbọelu Anambra", "category": "Naijiria"},
{"text": "N'okwu ya oge ọ gagharịchara ebe ahụ iji hụ ka ọrụ siri gbata kwụrụ, Gọvanọ Obianọ mere ka a mara na gọọmenti etiti ala Nigeria enyela steeti Anambra olulu mmanụ (oil well) dị iri na otu n'ọnụọgụgụ, ma gaa n'ihu kọwaa na steeti ahụ ga-amalitezị zaba steeti na-emepute mmanụ ọkụ n'ime ọnwa na-abịa abịa.", "author": "Izunna Okafor", "title": "Ndị ASATU Etoola Obianọ Maka Ọdụ Ụgbọelu Anambra", "category": "Naijiria"},
{"text": "O mere ka a mara na o teela aka ọchịchị ya jiri chọba ka aha steeti Anambra bata n'aha steeti ndị na-emepụta mmanụ, ma kelekwazie Chukwu na nrọ ahụ mechaara bịa na mmezu n'oge nke ya.", "author": "Izunna Okafor", "title": "Ndị ASATU Etoola Obianọ Maka Ọdụ Ụgbọelu Anambra", "category": "Naijiria"},
{"text": "N'okwu ọ gwara ụmụnwaanyị ahụ, nwunye Gọvanọ Obianọ, bụ Oriakụ Ebelechukwu Obianọ kpọpụtasịrị ọtụtụ ihe dị iche iche o megoro site n'okpuru atụmatụ ọrụ obiebere ya bụ CAFÈ, ma kwe nkwà na òtù ahụ ga-aga n'ihu na-arụ ọrụ obiebere, ọbụladị ma oge ọchịchị di ya gwụrụ. ", "author": "Izunna Okafor", "title": "Ndị ASATU Etoola Obianọ Maka Ọdụ Ụgbọelu Anambra", "category": "Naijiria"},
{"text": "Ndị ọzọ kwuru okwu n'ebe ahụ gụnyere Kọmishọna na-ahụ maka ọrụ na steeti ahụ, bụ Injinia Marcel Ifejiọfọr (bụ onye dugharịrị ha n'ọdụ ụgbọelu ahụ); onye omeiwu na-anọchi anya ọgbọ nta nkwàdo Anambra East na West n'ụlọ nnọchianya etiti, bụ Maazị Chinedu Obidigwe; onyeisi ndị ọrụ nye Gọvanọ Obianọ, bụ Maazị Primus Odili; onyeisi òtù ASATU, bụ Maazị Titus Akpudo.", "author": "Izunna Okafor", "title": "Ndị ASATU Etoola Obianọ Maka Ọdụ Ụgbọelu Anambra", "category": "Naijiria"},
{"text": "Ụlọọrụ 'Lagos State Emergency Management Agency (LASEMA)' nọrọ na nsonso a wee malite ịkụkpọ ụlọ ebe obibi nwere nsogbo ma na-achọkwa ịdà àdà na mpaghara Aguda dị na Surulere nke steeti Lagos.", "author": "Izunna Okafor", "title": "LASEMA Ebidola Ịkụkpọ Ụlọ Na-Achọ Ịdà Àdà Na Surulere", "category": "Naijiria"},
{"text": "Dịka ozi a kụpụrụ site n'aka ụlọọrụ ahụ siri kọwaa, ha zigara 'Cobra Squad' ha dị n'Onipanu, gaa na 'No. 4 Kola John Street off Fehintola Giwa Street, Aguda Surulere' ebe e nwere ụlọ otu akụkụ ya dara ada n'abalị ụbọchị ụka, nke mezịrị ka ọ bụrụ ihe izendụ na ihe égwù nyegara ndị bi ebe ahụ.", "author": "Izunna Okafor", "title": "LASEMA Ebidola Ịkụkpọ Ụlọ Na-Achọ Ịdà Àdà Na Surulere", "category": "Naijiria"},
{"text": "Kaosiladị, ozi ahụ mere ka a mara na o nweghị onye ọbụla nwụrụ n'ihe mberede ahụ oge ahụ otu akụkụ ụlọ ahụ dara oge. Ndị ụlọọrụ ahụ, site na njikọaka LASBCA, LNSC na ụlọọrụ 'Lagos State Task Force' gbaara wee gaa n'ebe ahụ ya bụ ihe mere, iji mara ka ọnọdụ siri gbata kwụrụ n'ebe ahụ.", "author": "Izunna Okafor", "title": "LASEMA Ebidola Ịkụkpọ Ụlọ Na-Achọ Ịdà Àdà Na Surulere", "category": "Naijiria"},
{"text": "Ya bụ ozi gakwazịrị n'ihu kọwaa na ụlọọrụ LASEMA agwala ndị bi n'ụlọ ahụ ka ha kwakọrọ ngwongwo ha pụọ n'ebe ahụ, iji zeere ọnwụ mberede maọbụ ihe ọdachi ọbụla ịdapụta.", "author": "Izunna Okafor", "title": "LASEMA Ebidola Ịkụkpọ Ụlọ Na-Achọ Ịdà Àdà Na Surulere", "category": "Naijiria"},
{"text": "Ọ bụzị oge ụlọọrụ a mechaara ihe ndị ka ha bagidezịrị n'ịkụkpọ ụlọ ahụ, ka o wee ghara ịdà, tigide mmadụ.", "author": "Izunna Okafor", "title": "LASEMA Ebidola Ịkụkpọ Ụlọ Na-Achọ Ịdà Àdà Na Surulere", "category": "Naijiria"},
{"text": "N'ụbọchị taa n'afọ 1967, ka Dim Chukwuemeka Ọdụmegwu Ojukwu na ndị ọchịchị ọdịnala ndị Igbo kwekọrịtara na ha ga-ahapụ Naịjirịa ma nọọrọ onwe ha dịka otu obodo bụ Biafra.", "author": "Izunna Okafor", "title": "Biafra: Taa Ka Igbo Kwekọrịtara Ịhapụ Ala Naịjiria", "category": "Naijiria"},
{"text": "Nke a butere agha Biafra nke ihe karịrị nde mmadụ atọ nwụrụ n'ime ya.", "author": "Izunna Okafor", "title": "Biafra: Taa Ka Igbo Kwekọrịtara Ịhapụ Ala Naịjiria", "category": "Naijiria"},
{"text": "Ka mkpụrụobi ndị a nwụrụ nn'agha Biafra na ndị agụụ gburu oge ahụ zuo ike na ndokwa n'ime Onyenweanyị. Isee....", "author": "Izunna Okafor", "title": "Biafra: Taa Ka Igbo Kwekọrịtara Ịhapụ Ala Naịjiria", "category": "Naijiria"},
{"text": "Ọgba aghara dị egwu na-eme na mba Turkey kemgbe izu ụka gara aga, tụmadị n’obodo Istanbul, ebe ndị uwe ojii n’igwe mmadụ ndị na-eme ngagharị iwe na-achịpụ ya.", "author": "Chidi Igwe", "title": "Ngaghari iwe kpu oku n’onu n’aga n’ihu ugbu a n’Istanbul", "category": "Akụkọ Ụwa"},
{"text": "Ndị ahụ na-eme ngharị iwe malitere na-akpa aghara. Onye Prime Minista mba Turkey, Tayyip Erdogan, zigara ndị uwe ojii ka ha chụsasịa igwe mmadụ ahụ gbakọrọ n’ogige Taksim Square na-eme ngagharị iwe n’Istanbul.", "author": "Chidi Igwe", "title": "Ngaghari iwe kpu oku n’onu n’aga n’ihu ugbu a n’Istanbul", "category": "Akụkọ Ụwa"},
{"text": "Nke a butereziri nnukwu ọgba aghara. Ndị ngagharị iwe malitere tụwa ndị uwe ojii okwute. Ndị uwe ojii na-atụzị ngwa ọgụ tia gasị aghara aghara. Ha chịpụtara akara ngwa katapila ndị e ji agba mmiri, were mmiri na-agba ndị ahụ na-eme ngagharị iwe. Ihe e nweziri ugbu a n’Istanbul bụ ọnọdụ ọkụ sị ite pụọ ite sị ọkụ pụọ n’etiti ndị uwe ojii na ndị ahụ na-eme ngagharị iwe.", "author": "Chidi Igwe", "title": "Ngaghari iwe kpu oku n’onu n’aga n’ihu ugbu a n’Istanbul", "category": "Akụkọ Ụwa"},
{"text": "Ọgba aghara dị egwu na-eme na mba Turkey kemgbe izu ụka gara aga, tụmadị n’obodo Istanbul, ebe ndị uwe ojii n’igwe mmadụ ndị na-eme ngagharị iwe na-achịpụ ya.", "author": "Chidi Igwe", "title": "Ngaghari iwe kpu oku n’onu n’aga n’ihu ugbu a n’Istanbul", "category": "Akụkọ Ụwa"},
{"text": "Ndị ahụ na-eme ngharị iwe malitere na-akpa aghara. Onye Prime Minista mba Turkey, Tayyip Erdogan, zigara ndị uwe ojii ka ha chụsasịa igwe mmadụ ahụ gbakọrọ n’ogige Taksim Square na-eme ngagharị iwe n’Istanbul.", "author": "Chidi Igwe", "title": "Ngaghari iwe kpu oku n’onu n’aga n’ihu ugbu a n’Istanbul", "category": "Akụkọ Ụwa"},
{"text": "Nke a butereziri nnukwu ọgba aghara. Ndị ngagharị iwe malitere tụwa ndị uwe ojii okwute. Ndị uwe ojii na-atụzị ngwa ọgụ tia gasị aghara aghara. Ha chịpụtara akara ngwa katapila ndị e ji agba mmiri, were mmiri na-agba ndị ahụ na-eme ngagharị iwe. Ihe e nweziri ugbu a n’Istanbul bụ ọnọdụ ọkụ sị ite pụọ ite sị ọkụ pụọ n’etiti ndị uwe ojii na ndị ahụ na-eme ngagharị iwe.", "author": "Chidi Igwe", "title": "Ngaghari iwe kpu oku n’onu n’aga n’ihu ugbu a n’Istanbul", "category": "Akụkọ Ụwa"},
{"text": "N’ụbọchị Tuzdee, otu ụgbọelu bu mmadụ 150 dara kpọkasịa n’ugwu Alps e nwere na mba Frans. Ụgbọelu ahụ, bụ nke ndị Germanwings na-akwọ, si mba Spen na-alaghachị mba Jamini. Ụgbọelu ahụ bu ọtụtụ ụmụ afọ mba Jamini na mba Spen. A chọpụtara n’ụmụ akwụkwọ 16 ndị Jamini so na ndị a na-achọ achọ.", "author": "Chidi Igwe", "title": "Ihe mberede ụgbọelu egbuona mmadụ 150", "category": "Akụkọ Ụwa"},
{"text": "A na-atụ anya na e nweghị onye ga-apụta na ndụ site na ihe mberede ụgbọelu a. Ndị mmadụ amalitegori izigara ndị ụmụ nne na ụmụ nna ndị niile nọ n’ụgbọelu ahụ ozi nkasị obi. Oke mmiri ozuzo na ọnọdụ ihu eluigwe na-emekpa ndị ọrụ enyem aka ahụ.", "author": "Chidi Igwe", "title": "Ihe mberede ụgbọelu egbuona mmadụ 150", "category": "Akụkọ Ụwa"},
{"text": "O weghị oge onye isi ọchịchị mba Spen, Mariano Rajoy, kwuchara na Spen ga-eweghara ọchịchị mpaghara Katalonịa ahụ na-achọ ịnwere onwe ya site n’aka Spen, igwe mmadụ gbakọrọ na mpaghara Katalonịa na Spen dị ịche ịche maka ịme ngagharị ịwe.", "author": "Chidi Igwe", "title": "Ịhe karịrị mmadụ 450,000 na-eme ngagharị ịwe na Spen", "category": "Akụkọ Ụwa"},
{"text": "N’ụbọchị Satọdee, abalị 21 nke ọnwa Ọkụtoba, ịhe karịrị mmadụ 450,000 gbakọrọ n’ogige Barcelona Centre n’obodo Madrid. Ha pụtara ịme ngagharị ịwe megide mkpebi ahụ gọọmenti mba Spen mere maka ịweghara ọchịchị mpaghara Katalonịa ahụ chọrọ isi na Spen kewara.", "author": "Chidi Igwe", "title": "Ịhe karịrị mmadụ 450,000 na-eme ngagharị ịwe na Spen", "category": "Akụkọ Ụwa"},
{"text": "Ọtụtụ ndị ahụ na-eme ngagharị iwe jicha flagụ Katalonịa, nke a na-akpọ Estelada n’asụsụ spanishi.", "author": "Chidi Igwe", "title": "Ịhe karịrị mmadụ 450,000 na-eme ngagharị ịwe na Spen", "category": "Akụkọ Ụwa"},
{"text": "Ndị uwe ojii na ndị ọlụ nchekwa nke mba Spen ji ụgbọelu helịkọpta na-efeghara n’ebe niile ahụ a na-eme ngagharị iwe.", "author": "Chidi Igwe", "title": "Ịhe karịrị mmadụ 450,000 na-eme ngagharị ịwe na Spen", "category": "Akụkọ Ụwa"},
{"text": "Ụfọdụ ndị ahụ na-eme ngagharị iwe na-ekwu n’olu ike na-asị na ha ejighị ụjọ chaa chaa. Ịtụ egwu abụghị maka hanwa. Ha ga-aga n’ihu n’ịkpọ oku referendum ahụ ha na-akpọ ka Katalonịa si na Spen kewara, wụrụ mba nke aka ya, ma nọkwara onwe ya.", "author": "Chidi Igwe", "title": "Ịhe karịrị mmadụ 450,000 na-eme ngagharị ịwe na Spen", "category": "Akụkọ Ụwa"},
{"text": "Aka akparala nụ ezekaudele, o kwuo onye chiri ya ọzọ. Onye isi ndị otu agha iyi egwu ahụ a ma ama n’ụwa niile dịka ISIS anwụọna. Baghdadi, nwoke onye okpukperechi alakụba, nke na-achị ndị otu a kpọrọ izlamik steeti, ezutego ọnwụ ya na mba Sirịa.", "author": "Chidi Igwe", "title": "Ndị Agha Mba Amerịka Egbuola Abu Bakr al-Baghdadi", "category": "Akụkọ Ụwa"},
{"text": "Nke a mere n’abalị ụnyaa, mgbe ndị agha mba Amerịka wakporo Baghdadi n’ebe o jiri mere ebe nzuzo na mpaghara ugwu mba Sirịa.", "author": "Chidi Igwe", "title": "Ndị Agha Mba Amerịka Egbuola Abu Bakr al-Baghdadi", "category": "Akụkọ Ụwa"},
{"text": "Site n’okwu onye isi ala mba Amerịka bụ Donald Trump kwuputere n’ụtụtụ ụnyaa, ndị agha mba Amerịka na-achọ ịnwete Baghdadi na ndụ maọbụ n’ọnwụ, kemgbe afọ ole n’ole ahụ ha na-alụ agha megide ndị otu izlamik steeti.", "author": "Chidi Igwe", "title": "Ndị Agha Mba Amerịka Egbuola Abu Bakr al-Baghdadi", "category": "Akụkọ Ụwa"},
{"text": "N’ozi o weputere site n’igwe okwu ịhe onyonyo, Trump kọwapụtara otu okwe siri gbaa, yana otu ndị agha Amerịka siri ga ije ahụ, wakpo ogige ebe Baghdadi bi, mezie ịhe Baghdadi jiri nwere aka ya gbuo onwe ya, kama a ga-ejido ya na ndụ.", "author": "Chidi Igwe", "title": "Ndị Agha Mba Amerịka Egbuola Abu Bakr al-Baghdadi", "category": "Akụkọ Ụwa"},
{"text": "N’izu ụka gara aga, Amerịka matara ebe Baghdadi zoro na Sirịa site n'ọnụ Mohammed Ali Sajet, otu n’ime ndị na-eso ụzọ Baghdadi, bụ onye e jidere na mba Ịrak n’ọnwa gara aga.", "author": "Chidi Igwe", "title": "Ndị Agha Mba Amerịka Egbuola Abu Bakr al-Baghdadi", "category": "Akụkọ Ụwa"},
{"text": "Ndị agha Amerịka mechara buru ọgụ jekwuru Baghdadi n’ebe ahụ o jiri mere ebe nzuzo. Ha na ndị otu Baghdadi kwarịtara mgbọ.", "author": "Chidi Igwe", "title": "Ndị Agha Mba Amerịka Egbuola Abu Bakr al-Baghdadi", "category": "Akụkọ Ụwa"},
{"text": "Baghdadi mechara kpasuo mgbọ ogbunigwe o jiri soo onwe ya. O gburu onwe ya ma gbukwe ụmụ ya ndị ya na ha nọ tupu ọgụ ahụ amalite.", "author": "Chidi Igwe", "title": "Ndị Agha Mba Amerịka Egbuola Abu Bakr al-Baghdadi", "category": "Akụkọ Ụwa"},
{"text": "Mgbe Baghdadi gbuchare onwe ya, ndị Amerịka mechera nwere ogbunigwe gbarie ụlọ ebe ịhe ahụ mere.", "author": "Chidi Igwe", "title": "Ndị Agha Mba Amerịka Egbuola Abu Bakr al-Baghdadi", "category": "Akụkọ Ụwa"},
{"text": "By Izunna Okafor", "author": "Chidi Igwe", "title": "Onye Nigeria Na-Arịa Korona Atàála Onye Nọọsụ Arụ Na China", "category": "Akụkọ Ụwa"},
{"text": "Otu nwaafọ Nigeria na-arịa ọrịa korona na mba China ataala onye nọọsụ mba China na-elekọta ya arụ, dịka ọ na-agbakàrị àlà isi ebe a na-elekọta ya gbapụ.", "author": "Chidi Igwe", "title": "Onye Nigeria Na-Arịa Korona Atàála Onye Nọọsụ Arụ Na China", "category": "Akụkọ Ụwa"},
{"text": "Ya bụ nwa amadi, bụ Maazị Patrick Chika Okonkwonwoye ka e kwuru na ọ dị ahọ iri anọ na asaa, ma bụrụkwa onye nọgoro n'ogige ebe nlekọ ahụike ahụ kemgbe abalị iri abụọ na atọ nke ọnwa Maachị, oge e lelechaara ya ahụ wee chọpụta na ọ bu ọrịa korona n'eziokwu.", "author": "Chidi Igwe", "title": "Onye Nigeria Na-Arịa Korona Atàála Onye Nọọsụ Arụ Na China", "category": "Akụkọ Ụwa"},
{"text": "Akụkọ kọkwara na ya bụ nwoke tìrì nwaanyị nọọsụ ahụ ihe n'abalị mbụ nke ọnwa Epure oge o gbochiri ya ịpụ na wọọdụ nke ya n'ogige ebe ahụ a na-elekọta ya dị na Guangzhou, na mpaghara ndịda anyanwụ China.", "author": "Chidi Igwe", "title": "Onye Nigeria Na-Arịa Korona Atàála Onye Nọọsụ Arụ Na China", "category": "Akụkọ Ụwa"},
{"text": "Dịka ozi e nwetara site n'aka ndị uwe ojii siri kwuo; ihe butere ịtà arụ ụbọchị ahụ bụ na nọọsụ ahụ, bụ Nwaada Wang Hong gakwuru ya bụ nwoke ahụ wee gwa ya ka e mee ya mnwàle ọbara ya, mana ọ gbakụtara ya azụ, wee bilie ka ọ pụọ na wọọdụ nke ya n'ogige nlekọta ahụ; nọọsụ ahụ wee kwechiri.", "author": "Chidi Igwe", "title": "Onye Nigeria Na-Arịa Korona Atàála Onye Nọọsụ Arụ Na China", "category": "Akụkọ Ụwa"},
{"text": "Nke a mezịrị ha abụọ jiri malite ịba mba, wee ruzie oge nwa amadi ahụ dakpòrò ya bụ nọọsụ, ma were eze gwa ya ihe nkịta pụrụ ime nchì. Arụ ahụ ọ takasịrị nwaanyị ahụ bòrò ya apa n'ebe dị iche iche, nke gụnyere ihu, olu na úkwù ya, tinyekwuoro na ya bụ nọkwazị n'ajọ ọnọdụ ibute ọrịa dị iche iche ugbua, tinyere ọrịa korona, maka na ọ bụ naanị ákwà nchekwa ahụike ka o yi oge ahụ.", "author": "Chidi Igwe", "title": "Onye Nigeria Na-Arịa Korona Atàála Onye Nọọsụ Arụ Na China", "category": "Akụkọ Ụwa"},
{"text": "Ka o sila dị, ndị uwe ojii mba ahụ ka tọrọ nke ahụ ma kwuo na ha agaghị anagide maọbụ leghara ya anya, n'ihi na nke megidere iwu ha. A ka na-elabara ya bụ okwu anya ugbua, ebe e jidekwara nwa amadi ahụ ji eze alụ ọgụ.", "author": "Chidi Igwe", "title": "Onye Nigeria Na-Arịa Korona Atàála Onye Nọọsụ Arụ Na China", "category": "Akụkọ Ụwa"},
{"text": "The virtual scene has been booming for many years, but within the last few years it really has lengthy gone into hyper drive. Creating a virtual presence has never been greater on hand, or even the average character can start constructing with ", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": ".", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "With this being the case, it’s getting tougher to compete and stand proud of your competition. If you’re already in a crowded market and you haven’t made a large strive together with your net presence, you may have an uphill war. But it’s higher past due than in no manner, right? Start right now!", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "CitiesAgencies have been helping businesses stand out inside their enterprise for too many years. We make use of and leverage the energy of many virtual tools like social media, seo and paid advertising and marketing channels to ensure that our clients preserve trending inside the right direction.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "Please read the following five motives as to why you have to begin focusing in your digital presence nowadays.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "No depend whether you’re without a doubt trying to expand your attain together with your modern-day providing, or you’re trying to push into new areas of organization. Having a great advertising approach and internet presence is the way to transport.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "You will usually be limited with the traditional advertising and advertising options. Expanding your net presence technique that you will be capable of target large numbers of capability clients nearly instantly. Over four billion people use the internet on a day by day foundation.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "Traditional media sources will usually be restrained in their attain and concentrated on options. Reaching the right goal marketplace via on-line means but is a distinct story, the concentrated on options are massive and we can discover the proper humans regardless of how area of interest your area is.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "You can intention ability customers based totally on their interests, pursuits, websites they visit, or if they’re currently within the market seeking out what you have to offer. You moreover produce other alternatives inclusive of gender, vicinity and age. Combining the ones target marketplace lists together makes the possibilities nearly limitless.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "Being lively in your social media channels and often updating your internet website with applicable information that could assist your customers is essential. Not handiest will it assist for your visibility to capability customers, it moreover performs a massive role for your characteristic on the search engine results web page.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "Posting applicable useful facts thru the right channels will provide your customers the opportunity to interact with you. By beginning this two way verbal exchange, you can gain treasured remarks that will help you to increase and beautify your offering.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "By maintaining in contact collectively together with your customers, you're displaying which you definitely do care. If you display your clients an appreciation for them and that you’re constantly trying to enhance your providing to them, you growth the probabilities that they may maintain coming lower back. Not handiest that but you growth the probability of proper reviews and referrals to their buddies and family.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "In effect your clients want you to succeed and emerge as a cheering segment of types. This will growth your probabilities of being visible and allows with the natural growth of your logo.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "The apparent benefit of pushing your company through on-line manner is that in case you do it right you have to see higher sales and an progressed go back on investment. This is mainly due to all the combinations of points 1 through four.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "You’ll be visible greater, by using the right clients which can be ready to accomplish that, whether or not it's interacting together with your emblem or creating a purchase together with your business. One element to preserve in thoughts is that if you have constructed your presence and purchaser base, so long as you’re presenting a brilliant patron enjoy, they’ll be there to target in the future.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "The above factors are just a few of the reasons as to why you must be thinking about increasing your web presence. You need to be producing ", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": ", engaging together with your clients and being inside the proper region on the right time. Visibility is king with reference to developing your corporation and offering exquisite provider to your customers.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "Here at CitiesAgencies we agree with that this all starts with a tremendous plan. If you’re searching out an professional institution to paintings with you and create a winning plan. Please don’t hesitate to get in touch with us in recent times.", "author": "maira1322", "title": "Five Reasons to enhance your virtual presence in 2021", "category": "Akụkọ Ụwa"},
{"text": "Onye nnọchite anya ndị Baltimore n’ụlọ nzukọ omebe iwu mba Amerịka, bụ Maazị Elaịja Commings, anwụọla. Nwa amadị ahụ nwụrụ n’isi ụtụtụ taa bụ Tọzdee, n’ụlọ ọgwụ John Hopkins, site n’ahụ mgbu nke O nwere kemgbe.", "author": "Chidi Igwe", "title": "Ọnwụ egbuola Maazị Elaịja Commings", "category": "Akụkọ Ụwa"},
{"text": "Tupu yabụ nwoke anwụọ, Maazị Commings gbara afọ 68. Ndị omebe iwu ibe ya, tụmadị ndị otu ndọrọndọrọ ọchịchị Demokrat nọzị n’iru uju, n’ihi na Commings bụ ezigbote mgbọrọgwụ n’usoro imebe iwu n’Amerịka.", "author": "Chidi Igwe", "title": "Ọnwụ egbuola Maazị Elaịja Commings", "category": "Akụkọ Ụwa"},
{"text": "Commings so na ndị omebe iwu mba Amerịka kamgbe afọ 23 gara aga.", "author": "Chidi Igwe", "title": "Ọnwụ egbuola Maazị Elaịja Commings", "category": "Akụkọ Ụwa"},
{"text": "Tupu ọnwụ egbuo ya taa, Commings bụ onye isi oche otu n’ime kọmitii atọ ndị na-eme nnyocha gbasara akparamagwa nrụrụ aka na iri ngo nke Donald Trump, onye isi ala Amerịka, na mmekorịta mba Yukren.", "author": "Chidi Igwe", "title": "Ọnwụ egbuola Maazị Elaịja Commings", "category": "Akụkọ Ụwa"},
{"text": "Nnyocha ahụ a na-eme ugbu a nwere ike ime ka a chụtuo Trump n’ọkwa. Kambge afọ ole n’ole, aka ọrụ Commings pụtara ihe dịka otu n’ime ndị isi ojii gbagolitere n’ọchịchị n’ala Amerịka.", "author": "Chidi Igwe", "title": "Ọnwụ egbuola Maazị Elaịja Commings", "category": "Akụkọ Ụwa"},
{"text": "Ọtụtụ ndị ọnụ na-eru n’okwu n’Amerịka na-ezigara nwunye nwa amadị ahụ, bụ Maya Rockeymoore Commings, na ndị ezi n’ụlọ ya, ozi nkasi obi, na-asị ka Chineke nabata mkpụrụ obi ya na ndokwa.", "author": "Chidi Igwe", "title": "Ọnwụ egbuola Maazị Elaịja Commings", "category": "Akụkọ Ụwa"},
{"text": "Mick Mulvaney, otu n'ime ndị ọkwa ha gbagoro agbago na White House, obi gọọmenti mba Amerịka, atabiena ire taa. Ọ tọghere ngịga n'igbudu ahịa. Mgbe Mulvaney na-agwa ndị nta akụkọ okwu na Wọshingtịn, n'ụbọchị Tọzdee, mgbe ọ na-aza ajụjụ, Mulvaney kwetere na ịhe Prezidenti Trump jiri hapụ ịnye ndị Yukren $400 M (narị ijeri dọla anọ) ndị omebe iwu mawapụtara ha bụ iji mee ka Yukren mere ya ihe ahụ ọ chọrọ.", "author": "Chidi Igwe", "title": "Ndị Rịpọblịkan Amaghị Ịhe Ha Ga-eme Ihe Mulvaney Kwuru", "category": "Akụkọ Ụwa"},
{"text": "Mba Yukren na mba Rọshịa na-alụ agha kamgbe afọ abụọ. N'iji nyere ndị Yukren aka, ndị ọgbakọ omebe iwu mba Amerịka, US Kọngres, mawapụta akatamkpo ego ahụ maka ịkwado ndị Yukren n'ịzụ ngwa agha.", "author": "Chidi Igwe", "title": "Ndị Rịpọblịkan Amaghị Ịhe Ha Ga-eme Ihe Mulvaney Kwuru", "category": "Akụkọ Ụwa"},
{"text": "Onye isi ala Amerịka, Donald Trump, mechara kpachie yabụ ego. O kweghị enye ya ndị Yukren n'oge tosiri etosi. N'ọnwa abụọ gara aga, mgbe Trump na onye isi ala ndị Yukren na-akpa ụbụbọ n'ekwe ntị, Trump gwara Volodymyr Zelensky n'o nwere aka o kwesịrị ịnyere yabụ Trump tupu o nwete ego ahụ. Trump rịọrọ Zelensky ka ọ malite nnyocha megide Joe Biden, onye so azọ ọkwa onye isi ala Amerịka n'aha otu Demokrat.", "author": "Chidi Igwe", "title": "Ndị Rịpọblịkan Amaghị Ịhe Ha Ga-eme Ihe Mulvaney Kwuru", "category": "Akụkọ Ụwa"},
{"text": "Trump rịọrọ Zelensky ka ọ malite nnyocha megide nnwa Joe Biden bụ onye ruburu ọrụ na Yukren.", "author": "Chidi Igwe", "title": "Ndị Rịpọblịkan Amaghị Ịhe Ha Ga-eme Ihe Mulvaney Kwuru", "category": "Akụkọ Ụwa"},
{"text": "Mgbe ndị Demokrat chọpụtara nke a, ha malitere ime nnyocha nke ha nwere ike iji chụtuo Trump n'ọkwa ọchịchị. Trump mechara gọwa agụgọ na enweghị kwịdprokwo dị na yabụ okwu. Ụfọdụ ndị Rịpọblikan na-agọrọ Trump ọnụ ya.", "author": "Chidi Igwe", "title": "Ndị Rịpọblịkan Amaghị Ịhe Ha Ga-eme Ihe Mulvaney Kwuru", "category": "Akụkọ Ụwa"},
{"text": "Mana taa bụ Tozdee, oke ikuku feziri mee ka ndị mmadụ hụ ike ọkụkọ.", "author": "Chidi Igwe", "title": "Ndị Rịpọblịkan Amaghị Ịhe Ha Ga-eme Ihe Mulvaney Kwuru", "category": "Akụkọ Ụwa"},
{"text": "Mulvaney, onye na-arụrụ Trump ọrụ, kwuputere taa na n'ezie, Trump riọrọ Zelensky arịrọ ahụ. Ndị omebe iwu ka na-eme nnyocha na US Kọngres.", "author": "Chidi Igwe", "title": "Ndị Rịpọblịkan Amaghị Ịhe Ha Ga-eme Ihe Mulvaney Kwuru", "category": "Akụkọ Ụwa"},
{"text": "Si n'aka Izunna Okafor", "author": "Chidi Igwe", "title": "Otu Nwoke Ebewaala Nwunye Ya Dị Ime Afọ Ka Ọ Mara Ihe Ọ Ga-Amụ Ma Ọnwa Ruo Ya", "category": "Akụkọ Ụwa"},
{"text": "Igbo sị na onye ọ na-agụ ebeghị ebi na-eri n'eghèghị èghè.", "author": "Chidi Igwe", "title": "Otu Nwoke Ebewaala Nwunye Ya Dị Ime Afọ Ka Ọ Mara Ihe Ọ Ga-Amụ Ma Ọnwa Ruo Ya", "category": "Akụkọ Ụwa"},
{"text": "Ka ọ dị taa, otu nwoke nọrọ na nsonso a wee bèwaa nwunyè ya dị ime afọ, iji mara ma ọ bụ ime nwoke ka ọ dị ma ọ bụ ime nwaanyị; ka o wee mara nke ọ ga-amụrụ ya ma ọnwa ruo ya. Nke a bụ nke mere n'obodo Budaun dị na mpaghara steeti Uttar Pradeshmba nke mbà India.", "author": "Chidi Igwe", "title": "Otu Nwoke Ebewaala Nwunye Ya Dị Ime Afọ Ka Ọ Mara Ihe Ọ Ga-Amụ Ma Ọnwa Ruo Ya", "category": "Akụkọ Ụwa"},
{"text": "Dịka akọkụ siri kọọ, ya bụ nwoke mere ihe ahụ, bụ Maazị Pannalal gbàrà ahọ iri anọ na atọ. Nwoke ahụ ka e kwuru na o ji ụmụ ise ugbua mana ha ise bụcha nwaanyị, nke mezịrị o ji achọsi nwa nwoke ike agara-aghara.", "author": "Chidi Igwe", "title": "Otu Nwoke Ebewaala Nwunye Ya Dị Ime Afọ Ka Ọ Mara Ihe Ọ Ga-Amụ Ma Ọnwa Ruo Ya", "category": "Akụkọ Ụwa"},
{"text": "Ka o sila dị, n'ihi na nwoke ahụ na-achọsi nwa nwoke ike, o jidezịrị nwunye ya dị ime ọnwa oruru, bụ  bụ Oriakụ Anita Devi (gbara ahọ iri atọ na ise) n'ótù abalị, wee bèwáá ya afọ, ka ọ mara ma ọ bụ nwa nwoke ka ọ bụ nwa nwaanyị ka o bu n'afọ, n'ihi na ike ịmụ naanị nwa nwaanyị agwụla ya.", "author": "Chidi Igwe", "title": "Otu Nwoke Ebewaala Nwunye Ya Dị Ime Afọ Ka Ọ Mara Ihe Ọ Ga-Amụ Ma Ọnwa Ruo Ya", "category": "Akụkọ Ụwa"},
{"text": "Nke a mezịrị ka nwaanyị ahụ dị ime nọrọ na nnukwu ihe mgbu na ahụ ụfụ, n'ihi afọ di ya bèwàrà ya; ọbara wee ju ebe niile n'abalị ahụ. E bukwàzịrị ya bụ nwaanyị wee gaa ulọọgwụ, ebe ọ nọ anara ọgwụgwọ ugbua; mana site na amara Chineke, o nweghị ihe ọbụla mere nwa o bù n'afọ.", "author": "Chidi Igwe", "title": "Otu Nwoke Ebewaala Nwunye Ya Dị Ime Afọ Ka Ọ Mara Ihe Ọ Ga-Amụ Ma Ọnwa Ruo Ya", "category": "Akụkọ Ụwa"},
{"text": "Oge a gbara ya ajụjụ ọnụ banyere ihe o mere, Maazị Pannalal kwuru na ya nwèrè ụmụnwaanyị ise, ma sịkwa na nwa ya nwoke nwụrụ anwụ. O kwukwara na ya amaghị ụma wee bèwaa nwunye ya afọ.", "author": "Chidi Igwe", "title": "Otu Nwoke Ebewaala Nwunye Ya Dị Ime Afọ Ka Ọ Mara Ihe Ọ Ga-Amụ Ma Ọnwa Ruo Ya", "category": "Akụkọ Ụwa"},
{"text": "Ka ọ dị taa, ndị uweojii anwụchiela ya bụ nwoke, ebe nnyòcha ka na-agakwa n'ihu ugbua banyere ihe ahụ o mere, nke mgbe e mechààrà ya, a kpụpụ ya ụlọikpe.", "author": "Chidi Igwe", "title": "Otu Nwoke Ebewaala Nwunye Ya Dị Ime Afọ Ka Ọ Mara Ihe Ọ Ga-Amụ Ma Ọnwa Ruo Ya", "category": "Akụkọ Ụwa"},
{"text": "By Chidi Igwe, VON", "author": "Chidi Igwe", "title": "Oke ifufe akpala mkpamkpa na Texas US", "category": "Akụkọ Ụwa"},
{"text": "Ajọ ikuku chị ọsọ ruru otu narị kilomita na iri anọ na ise (145km) akpaala mkpamkpa na Texas dị na US ụnyaahụ. Gọvanọ steeti ahụ bụ Greg Abbot sị na ya bụ oke ikuku nwereike imebi ihe na mba ruru iri atọ na abụọ (32) ma akpachaghị anya.", "author": "Chidi Igwe", "title": "Oke ifufe akpala mkpamkpa na Texas US", "category": "Akụkọ Ụwa"},
{"text": "Ọ sị na coronavirus ga-eme ka ihe siwanye ike maka ịnyere ndị ihe ụwa na-atụ n’ọnụ aka.", "author": "Chidi Igwe", "title": "Oke ifufe akpala mkpamkpa na Texas US", "category": "Akụkọ Ụwa"},
{"text": "Ọ kọwara na ya bụ oke ifufe kpoachapụrụ ala na Padre Isaland na-asụzị nke bụ akwụ na Corpus Christi nakwa Brownsville.", "author": "Chidi Igwe", "title": "Oke ifufe akpala mkpamkpa na Texas US", "category": "Akụkọ Ụwa"},
{"text": "O kwukwara na ya bụ oke ifufe akpọrọ Hanna nke na-akpa ike a niile ka bụ nke obere ya maka na ọ bụ nke mbụ na ogogo anọ n’ihe e ji elele ya bụ Simpson Scale na Bekee.", "author": "Chidi Igwe", "title": "Oke ifufe akpala mkpamkpa na Texas US", "category": "Akụkọ Ụwa"},
{"text": "Mba Kanada eweghachina onye Praịm Mịnịsta mba ahụ bụ Justin Trudeau n’ọkwa ọchịchị. Trudeau nwetere mmeri dịka onye isi ala mba Kanada na ntụli aka ozuru-igbo nke e mere na mba ahụ ụnya bụ abalị 21 nke ọnwa Ọkụtoba.", "author": "Chidi Igwe", "title": "Justin Trudeau na Ndi otu Libral Pati Enwena Mmeri na Kanada", "category": "Akụkọ Ụwa"},
{"text": "Mba Kanada bụ otu n’ime mba ndị nwere usoro ọchịchị palịamentrị. Nke a pụtara na e kewara mba ahụ n’ọtụtụ ọnụmara nnọchite anya gọọmenti dị ịche ịche. A na-eme ntụli aka ozuru oha, ọnụmara ọbụna na-ahọpụta otu onye maka ịnọchite anya ha n’ụlọ omebe iwu bụ Haus of Kọmọns n’obi gọọmenti, n’isi obodo ahụ bụ Ottawa.", "author": "Chidi Igwe", "title": "Justin Trudeau na Ndi otu Libral Pati Enwena Mmeri na Kanada", "category": "Akụkọ Ụwa"},
{"text": "Mgbe ọbụna e mere ntụli aka, onye isi otu ndọrọndọrọ ọbụna kachasịrị nwete ndị nnọchite anya na Haus ọf Kọmọns ga-abụrụzị onye isi ala.", "author": "Chidi Igwe", "title": "Justin Trudeau na Ndi otu Libral Pati Enwena Mmeri na Kanada", "category": "Akụkọ Ụwa"},
{"text": "Na ntụli aka ahụ e mere ụnyaa na Kanada, ndị otu Libral Pati nwetere ndị nnọchite anya mkpụrụ mmadụ 157. Ndị na-esote ha n’azụ bụ ndị otu Konzavetiv, ndị gbara onye nke abụọ site n’inwete ndị nnọchite anya mmadụ 121. Ndị Blọk Kebekụa jiri mmadụ 32 gbaa onye nke atọ, ebe ndị Niu Demokratik Pati jiri mmadụ 24 gbaa onye nke anọ. Ndị Grin Pati nwetere mmadụ atọ.", "author": "Chidi Igwe", "title": "Justin Trudeau na Ndi otu Libral Pati Enwena Mmeri na Kanada", "category": "Akụkọ Ụwa"},
{"text": "Mgbe ọ na-ekele ndị pati ya na ndị soro tiri ya mkpu, Justin Trudeau kwuru na gọọmenti ya ga-elekwata ndị Kanada niile, n’agbanyeghị na e nwere mpaghara ndị na-akwadoghị otu Libral Pati chacha. Mpaghara ndị ahụ gụnyere prọvịnsụ Albata na Saskachịwan.", "author": "Chidi Igwe", "title": "Justin Trudeau na Ndi otu Libral Pati Enwena Mmeri na Kanada", "category": "Akụkọ Ụwa"},
{"text": "Justin Trudeau bụ onye isi ala Kanada kemgbe afọ anọ, site na mmeri ndị Libral Pati nwere na ntụli aka nke e mere n’afọ 2015.", "author": "Chidi Igwe", "title": "Justin Trudeau na Ndi otu Libral Pati Enwena Mmeri na Kanada", "category": "Akụkọ Ụwa"},
{"text": "Igbo sị na ọ na-abụ egwu dagharịa, a tụgharịa ụkwụ egwu.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "N'ịgbaso nke a, ụmụnwaanyị ji ahụ ha akpa ego (bụ ndị ashawo) na mpaghara 'Dema Growth Point' bụ obodo dị na Zimbabwe na-anabatazi ihe nri (foodstuff) dịka bokeeti ọka, na iko àgwà dịka ụgwọ ọrụ ha site n’aka ụmụnwoke na-atụnyere ha.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "N’oge ugbua, ụkọ ego ji ndị mmadụ aka, ọtụtụ na-emezi ihe ọbụla iji dị ndụ. Ọ bụ n'ihi nke a ka ụfọdụ ndị ashawo ahụ jiri kwuwaa hoohaa na ha na-anabatazị ihe oriri dịka ụgwọọrụ ha, ma ọ bụrụ na nwoke pịachaa ha ọkụ.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "N'okwu ha banyere ọnọdụ ahụ ha nọ na ya, ụfọdụ ndị ashawo ahụ kpọkuru gọọmenti mba ahụ na ndị nnọrọonwe ka ha gbazinye ha ego nke ọmụrụnwa ya agaghị ebu ibu ka ha were malite ihe (business) ha chọrọ ime, iji wee nyere ezinụlọ ha aka wee nwee ike hapụ ịgba ashawo.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "Otu n’ime ha aha ya bụ Alice kwuru na oge agaala oge ha na-ana ọnụego US $5 maka abalị niile, ma kọwaa na ha na-anabata ọbụladị otu dọla iji nwee ike gote, ọbụladị akwụkwọ nri na tomato were siere ụmụ ha nri, maka na agụụ dị n'obodo.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "Onye ashawo ahụ Alice gwara ndị ntaakụkọ na ọ na-agba ashawo n’ihi na ọ ga-elekọta ezinụlọ ya na ụmụ ya atọ anya. O kwuru na otu n’ime ụmụ ya nke nọ n’ogo nke anọ (form 4) ga-achọ ego iji debanye aha maka ile ule 'Zimbabwe Schools Examination Council' (ZIMSEC), ebe ụmụ ya ndị ọzọ nọ n’ogo Greedi 7 na Greedi 1.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "Ọ gara n’ihu kwuo sị na ka ọ dị ugbua, na ọ na-anabatazị ọbụladị otu bọkeeti ọkà maọbụ iko àgwà dịka ụgwọọrụ ya ma nwoke richa ya ọkọmbọ, ka ụmụ ya wee rogidi nke bụ nri.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "Izunna Okafor", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "Igbo sị na ọ na-abụ egwu dagharịa, a tụgharịa ụkwụ egwu.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "N'ịgbaso nke a, ụmụnwaanyị ji ahụ ha akpa ego, bụ ndị a maara dịka ashawo na mpaghara 'Dema Growth Point' bụ obodo dị na Zimbabwe amalitela ịnabata ihe nri (nke gụnyere bokeeti ọka, na iko àgwà na ihe oriri ndị ọzọ) dịka ụgwọọrụ ha site n’aka ụmụnwoke na-atụnyere ha.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "N’oge ugbua ụkọ ego ji ndị mmadụ aka, ọtụtụ na-emezi ihe ọbụla iji dị ndụ. Ọ bụ n'ihi nke a ka ụfọdụ ndị ashawo ahụ jiri kwuwaa hoohaa na ha na-anabatazị ihe oriri dịka ụgwọọrụ ha, ma ọ bụrụ na nwoke pịachaa ha ọkụ.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "N'okwu ha banyere ọnọdụ ahụ ha nọ na ya, ụfọdụ ndị ashawo ahụ kpọkuru gọọmenti mba ahụ na ndị nnọrọonwe ka ha gbazinye ha ego nke ọmụrụnwa ya agaghị adị elu, ka ha were malite ihe ọzọ dị iche iche ha chọrọ ime, iji wee si ebe ahụ na-enweta ego wee na-enyere ezinụlọ ha aka, ma hapụzie ọrụ ịgba ashawo ahụ ha na-arụ.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "Otu n’ime ha aha ya bụ, onye nyere aha ya dịka Alice kwuru na oge agaala oge ha na-ana $5 maka abalị niile, ma kọwaa na ha na-anabatazị ọbụladị $1 ugbua maọbụ ihe oriri n'ọnọdụ ego, iji nwee ike kpatara ụmụ ha nri, maka na agụụ dịzị n'obodo ugbua.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "Onye ashawo ahụ gwara ndị ntaakụkọ na ọ na-agba ashawo n’ihi na ọ ga-elekọta ezinụlọ ya na ụmụ ya atọ anya. O kwuru na otu n’ime ụmụ ya nke nọ n’ogoogo nke anọ (Form 4) ugbua chọrọ ego iji debanye aha ya maka ile ule 'Zimbabwe Schools Examination Council' (ZIMSEC), ebe ụmụ ya ndị ọzọ nọ n’ogoogo Greedi 7 na Greedi 1 ugbua n'otu n'otu.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "Ọ gara n’ihu kwuo na ka ọ dị ugbua, na ọ na-anabatazị ọbụladị otu bọkeeti ọkà maọbụ iko àgwà olenaole dịka ụgwọọrụ ya ma ọ bụrụ na nwoke richa ya ọkọmbọ, ka ụmụ ya na ezinulọ ya wee hụgodi nke bụ nri rie.", "author": "Izunna Okafor", "title": "Agụụ: Ndị Ashawo Zimbabwe Amalitela Ịna Bọkeeti Ọkà na Àgwà Dịka Ụgwọọrụ", "category": "Akụkọ Ụwa"},
{"text": "Igbo sị na ọ na-abụ akụ ruo ụlọ a mara onye kpara ya.", "author": "Izunna Okafor", "title": "A Kpọkuola Ndị Anambra Ka Ha Wèlataruo Akụ Ha Ụlọ", "category": "Akụkọ Ụwa"},
{"text": "Ka ọ dị taa, a kpọkuola ma dụọ ụmụafọ steeti Anambra nwere azụmahịa, ụlọọrụ, na ihe mwunye ndị ọzọ dị iche iche na mpaghara ụwa gbaa gburugburu ka ha na-ewelataru akụnụba ha ụlọ, iji kwalite ọnọdụ mmepe steeti ahụ.", "author": "Izunna Okafor", "title": "A Kpọkuola Ndị Anambra Ka Ha Wèlataruo Akụ Ha Ụlọ", "category": "Akụkọ Ụwa"},
{"text": "Oku a bụ nke a kpọrọ site n'aka ndị òtù 'Anambra Chamber of Commerce, Industry, Mines and Agriculture (ACCIMA)' n'okwu ha oge ha gara ileta ka ọnọdụ ọrụ siri gbata kwụrụ n'ogige ebe ahụ gọọmentị steeti ahụ na-arụ ọdụ ụgbọelu mba ụwa na steeti ahụ.", "author": "Izunna Okafor", "title": "A Kpọkuola Ndị Anambra Ka Ha Wèlataruo Akụ Ha Ụlọ", "category": "Akụkọ Ụwa"},
{"text": "N'okwu ha n'ọdụ ụgbọelu ahụ, dị n'Ụmụeri, n'okpuru ọchịchị ime obodo 'Anambra East', ndị òtù a, nke ndị gụnyere ndị òtù 'Awka Chamber of Commerce, Industry, Mines and Agriculture', 'Onitsha Chamber of Commerce, Industry, Mines and Agriculture' na 'Nnewi Chamber of Commerce, Industry, Mines and Agriculture' gosipụtara obi ụtọ ha banyere agadaga ọrụ ọchịchị steeti ahụ rụrụ n'ebe ahụ.", "author": "Izunna Okafor", "title": "A Kpọkuola Ndị Anambra Ka Ha Wèlataruo Akụ Ha Ụlọ", "category": "Akụkọ Ụwa"},
{"text": "Onye kwuru okwu n'aha ndị òtù ahụ, ma bụrụkwa onyeisi òtù 'Onitsha Chamber of Commerce, Industry, Mines and Agriculture', bụ Maazị Chris Ukachukwu nyèrè nkọwa banyere etu ọnọdụ ụgbọelu ahụ siri magbuo onwe ya, ma kọwaa ya dịka nke ga-ewèta mmalite ọhụrụ ma dọta mmepe pụrụ iche na steeti ahụ, ọkachasị n'ihi etu o siri nwee ngalaba maka ịtụlata ngwaahịa, bụ nke ọ kọwara dịka nke ga-abàrá ndị Anambra na ndị ọzọ na-atụbata ngwaahịa na mpaghara ndịda-ọwụwa anyanwụ ala Nigeria úrù n'ọtụtụ ụzọ.", "author": "Izunna Okafor", "title": "A Kpọkuola Ndị Anambra Ka Ha Wèlataruo Akụ Ha Ụlọ", "category": "Akụkọ Ụwa"},
{"text": "Dịka ọ na-ekèlé aka na-achị steeti Anambra bụ Gọvanọ Willie Obianọ maka ịrụ agadaga ọrụ ahụ na ọrụ ndị ọzọ ọ rụgoro na steeti ahụ kemgbe o jiri bata n'ọkwa ọchịchị, Maazị Ụkachukwu mèrè ka a mara na ọtụtụ ndị Anambra bụ ndị e ji azụmahịa wee mara, ma gbaa akaebe na ọdụ ụgbọelu ahụ ga-enye aka ịkwàlìtè azụmahịa ha, ego na-abàta na steeti ahụ, na ọnọdụ akụnụba steeti ahụ n'ozuzuokè.", "author": "Izunna Okafor", "title": "A Kpọkuola Ndị Anambra Ka Ha Wèlataruo Akụ Ha Ụlọ", "category": "Akụkọ Ụwa"},
{"text": "O kwukwàrà na a na-arụ ọdụ ụgbọelu n'ogoogo mba ụwa, kwupụta olileanya o nwere na a ga-arụchàpụ ya bụ ọdụ ụgbọelu ma gbapee ya n'oge adịghị anya; ọbụladị dịka ọ kpọkùkwàzịrị ụmụafọ steeti ahụ ka ha wèlataruo akụ ha ụlọ site n'ịbịa wunye ihe mwunye, dịka ụlọọrụ, ụlọ mmepụta ngwaahịa azụmahịa, na ọtụtụ ihe ndị ọzọ e ji achụ ego na steeti ahụ, karịa ịrụ ihe ndị ahụ naanị na mba ọzọ.", "author": "Izunna Okafor", "title": "A Kpọkuola Ndị Anambra Ka Ha Wèlataruo Akụ Ha Ụlọ", "category": "Akụkọ Ụwa"},
{"text": "N'okwu ha n'ótù n'ótù, onyeisi òtù 'Awka Chamber of Commerce, Industry, Mines and Agriculture', bụ Maazị Prince Jude Osumuoh; na ògbò ya nke 'Nnewi Chamber of Commerce, Industry, Mines and Agriculture', bụ Maazị Stephen Nduaguba kpọpụtasịrị ọtụtụ ụzọ dị iche iche ọdụ ụgbọelu ahụ ga-esi bàrá Ndị Igbo uru, ma gosipụta olileanya ha nwere na Ndị Anambra ga-akpara ya bụ ọjị nkụ etu o kwesiri.", "author": "Izunna Okafor", "title": "A Kpọkuola Ndị Anambra Ka Ha Wèlataruo Akụ Ha Ụlọ", "category": "Akụkọ Ụwa"},
{"text": "Na mbụ n'okwu ya oge ndị òtù ahụ kpọtụụrụ ya, Gọvanọ Obianọ kọwàrà mkpà 'Akụ Ruo Ụlọ' dị na mmepe obodo, nà mkpà ọ dị ịtụnyere ụlọọrụ Ndị Anambra site n'igo ngwaahịa ha, ma kwuo na ọchịchị ya nà-atụnyere ụlọọrụ Innoson site n'igo ụgbọala n'aka ya, tinyere ọtụtụ ụlọọrụ na ụlọ mmepụta ngwaahịa ndị ọzọ dịgasị na steeti ahụ.", "author": "Izunna Okafor", "title": "A Kpọkuola Ndị Anambra Ka Ha Wèlataruo Akụ Ha Ụlọ", "category": "Akụkọ Ụwa"},
{"text": "Ọ gụpụtasịrị òhèrè ọma dị iche iche ga-esi n'ọdụ ụgbọelu ahụ pụta, ma kpọkuo ndị Anambra ka ha wèlataruo àkụ ha ụlọ, ọkachasị site n'iso wunye àkụ ha ma rite úrù n'ohere ọma ahụ jupụtàrà n'ọdụ ụgbọelu ahụ.", "author": "Izunna Okafor", "title": "A Kpọkuola Ndị Anambra Ka Ha Wèlataruo Akụ Ha Ụlọ", "category": "Akụkọ Ụwa"},
{"text": "Ọ bụ nnukwu ihe ịgba anya mmiri na iru uju na Mushin dị na mpaghara Ladipo nke steeti Lagos oge ite ikuku mmụọ bụ gaasị gbowara ma gbuo mmadụ ise, merụọ mmadụ ruru iri na ise ahụ ma bibìsiekwa ọtụtụ ụgbọala na ihe ndị ọzọ n'ebe ahụ.", "author": "Izunna Okafor", "title": "Mmadụ Ise Anwụọla Oge Ìtè Gaasị Gbọwara Na Lagos", "category": "Akụkọ Ụwa"},
{"text": "Ya bụ ajọ ọdachi bụ nke dapụtara oge o jiri nkeji iri na ise gata elekere asatọ nke ụtụtụ ụbọchị Tuzdee ma bụrụkwa nke wetere ọnwụ ụfọdụ ndị o metụtara ozigbo ozigbo ahụ, bibikwa ihe gburu ego ruru nde kwuru nde naịra na gburugburu ebe ahụ o mere.", "author": "Izunna Okafor", "title": "Mmadụ Ise Anwụọla Oge Ìtè Gaasị Gbọwara Na Lagos", "category": "Akụkọ Ụwa"},
{"text": "N'okwu ya banyere nke ahụ, ọnụ na-ekwuru ụlọọrụ 'National Emergency Management Agency (NEMA), bụ Maazị Ibrahim Farinloye kwuru na ihe ahụ mere n'eziokwu, ma kọwaa na o mere n'ala ebe dị obosara, bụkwa ebe a e jigasịrị osisi wee kụọ ọkpọkọrọ ụlọahịa ebe a na-edebe ere gaasị e ji esi nri.", "author": "Izunna Okafor", "title": "Mmadụ Ise Anwụọla Oge Ìtè Gaasị Gbọwara Na Lagos", "category": "Akụkọ Ụwa"},
{"text": "Otu onye ọnọmgbeomere, bụ onye achọghị ka a kpọọ aha ya, kọwara na onye nwe ebe ahụ a na-ere gaasị so n'otu n'ime ndị nwụrụ oge ihe ahụ mere, ma kọwaa na nwoke ahụ na-agbanye gaasị n'ite gaasị dịgasị n'ime ọdụ ahịa ya ahụ ekwentị ya wee kụọ, bụkwazị nke dọrọ ọkụ gaasị ahụ mgbe ọ gara ịza onye na-akpọ ya, ihe niile wee gbarikọọ.", "author": "Izunna Okafor", "title": "Mmadụ Ise Anwụọla Oge Ìtè Gaasị Gbọwara Na Lagos", "category": "Akụkọ Ụwa"},
{"text": "Onye ọzọ kwukwara na ọ nọ ebe ahụ mgbe ya bụ ihe mere, kọwàrà na e nwekwara otu onye nọ n'akụkụ  ebe ahụ a na-ere gaasị wee na-eghe akara mgbe nwoke ahụ nwe ebe ahụ bụ Maazị Sodiq na-agbagharị gaasị.", "author": "Izunna Okafor", "title": "Mmadụ Ise Anwụọla Oge Ìtè Gaasị Gbọwara Na Lagos", "category": "Akụkọ Ụwa"},
{"text": "N'akụkọ ọgbụgbaama ya, otu onye n'ime ndị zọtara isi ha oge ahụ ya bụ ihe mere, bụ Maazị Olewaseun Adesegun kwuru na ọ na-asa ahụ na nso ebe ahụ mgbe ya bụ ihe mere, o wee wụọ ọsọ. O kwazịrị arịrị na ọga ya ejighị ndụ wee pụta n'ihi na ọ bụ ozu ya ka e butezịrị oge a na-achọgharị ndị mmadụ n'ebe ahụ. ", "author": "Izunna Okafor", "title": "Mmadụ Ise Anwụọla Oge Ìtè Gaasị Gbọwara Na Lagos", "category": "Akụkọ Ụwa"},
{"text": "Ụfọdụ ndị dị icheiche e ji okwu ha agba izu agaala ebe ahụ ya bụ ihe mere, jiri anya ya hụ ka ọnọdụ siri gbata kwụrụ n'ebe hụ, ma kasiekwa ndị tụfuru ndụ ndị nke ha obi, kpekwa ka ndị nwetara mmerụahụ gbakere ma nwere onwe ha n'oge adịghị anya.", "author": "Izunna Okafor", "title": "Mmadụ Ise Anwụọla Oge Ìtè Gaasị Gbọwara Na Lagos", "category": "Akụkọ Ụwa"},
{"text": "Igbo sị a ọ na-adị mma ịkwado ụlọ n'oge tupuu oge ụra eruo ", "author": "Izunna Okafor", "title": "Oriakụ Soludo Ekwela Nkwà Itinye Anya Nke Ọma n'Ihe Metụtara Ụmụnwaanyị na Ụmụaka", "category": "Akụkọ Ụwa"},
{"text": "Ka ọ dị taa, Oriakụ Nonye Soludo, bụ nwunye Ọkammụta Chukwuma Soludo, onye ahụ a họpụtara ọhụrụ ịbụ gọvanọ steeti Anambra emeela ka a mara na ihe metụtara ọdịmma ụmụnwaanyị na ụmụaka so n'isi sekpụ ntị n'ihe ọ ga-elebàkarị anya ma ọ bụrụ na di ya banye n'ọkwa kpọmkwem dịka gọvanọ steeti ahụ.", "author": "Izunna Okafor", "title": "Oriakụ Soludo Ekwela Nkwà Itinye Anya Nke Ọma n'Ihe Metụtara Ụmụnwaanyị na Ụmụaka", "category": "Akụkọ Ụwa"},
{"text": "Oriakụ Soludo kwupụtara nke a n'okwu ya n'Awka bụ isi obodo steeti Anambra, bụkwa ebe ọ nọrọ wee kwuo na ụmụnwaanyị bụ ndị kachasị n'ọnụọgụgụ, bụrụkwa ndị na-atụnye ụtụ nke ukwuu n'ịkwàlìtè mmepe obodo, kọwakwa ụmụaka dịka ọdịnihu nke steeti ahụ.", "author": "Izunna Okafor", "title": "Oriakụ Soludo Ekwela Nkwà Itinye Anya Nke Ọma n'Ihe Metụtara Ụmụnwaanyị na Ụmụaka", "category": "Akụkọ Ụwa"},
{"text": "O mere ka a mara na ọ bụ eziokwu na di ya enweela ma hazie atụmatụ ihe ọ ga-emegasịrị ụmụnwaanyị ma ọ banye n'ọkwa, mana ya onwe ya ga-agbàkwụnyekwu ihe na ya site n'ịtụpụtasịkwa atụmatụ nke ya na ebumnobi ya banyere ụmụnwaanyị na ụmụaka steeti ahụ.", "author": "Izunna Okafor", "title": "Oriakụ Soludo Ekwela Nkwà Itinye Anya Nke Ọma n'Ihe Metụtara Ụmụnwaanyị na Ụmụaka", "category": "Akụkọ Ụwa"},
{"text": "Ya bụ agụ nwaanyị gosipụtakwara ezi mmasị o nwere n'ihe gbasaara adịmọcha na ezi ọnọdụ ahụik, ma kwe nkwà na ọ ga-agbasikwa mbọ ike ịkwàlite ezi ọnọdụ adịmọcha na ahụike, buo agha megide ihe dị icheiche na-ewèta ọnwụ nne na ọnwụ nwa na mpahara ebe dị ichiche na steeti ahụ.", "author": "Izunna Okafor", "title": "Oriakụ Soludo Ekwela Nkwà Itinye Anya Nke Ọma n'Ihe Metụtara Ụmụnwaanyị na Ụmụaka", "category": "Akụkọ Ụwa"},
{"text": "O kelere nwunye Gọvanọ Willie Obianọ, bụ Oriakụ Ebelechukwu Obianọ nà òtù ọrụ obiebere ya bụ 'Caring Family Enhancement Initiative, CAFE' maka itute olileanya ọtụtụ ndị mmadụ na steeti ahụ; ma kwe nkwa na ọ ga-agbasokwa usoro na atụmatụ ahụ, iji gaa n'ihu n'itute olileanya ọtụtụ ndị mmadụ, ọkachasị n'ime-ime obodo dị icheiche, ka ikuke ezi ọchịchị gọọmenti wee kùsa ha.", "author": "Izunna Okafor", "title": "Oriakụ Soludo Ekwela Nkwà Itinye Anya Nke Ọma n'Ihe Metụtara Ụmụnwaanyị na Ụmụaka", "category": "Akụkọ Ụwa"},
{"text": "Ọ rịọkwazịrị ọhaneze Ndị Anambra, ọkachasị ụmụnwaanyị ka ha dọnyere ya ukwu ma nyekwa ya nkwàdo kwesiri ekwesi, ma mekwa ka a mara na ha dị njikere ịnabàtà ọmarịcha atụmatụ ọbụla mmadụ jiri bịa, iji nyere ya aka imezùpùtè ezi ebumnobi o nwere maka ụmụnwaanyị na ụmụaka, na iji bulikwa steeti ahụ n'ogoogo dị elu.", "author": "Izunna Okafor", "title": "Oriakụ Soludo Ekwela Nkwà Itinye Anya Nke Ọma n'Ihe Metụtara Ụmụnwaanyị na Ụmụaka", "category": "Akụkọ Ụwa"},
{"text": "Aka na-achị steeti Anambra, bụ Gọvanọ Willie Obianọ akpọọla òkù ka emee aha Dọkịta Nnamdi Azikiwe lagoro mmụọ ka ọ dị ọkpụtọrọkpụ karịa etu ọ dị ugbua.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Gọvanọ Obianọ kwupụtàrà nke a n'okwu ya na mmemme Nkụzi Zik (Zik Lecture) àgbà nke iteghete na agba nke iri ya, bụ nke weere ọnọdụ na Mahadum Nnamdị Azikiwe dị n'Awka bụ isi obodo steeti Anambra ụbọchị Tuzdee ma bụrụkwa mmemme a na-achịkọba kwà ahọ ọbụla iji kwanyere ya bụ oke mmadụ, bụ Azikiwe, ùgwù.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Ọ dị ncheta na ya bụ gọvanọ nọrọ n'ahọ 2019 wee kwuwaa na ụbọchị ahụ a mụrụ Zik, bụ abalị iri na isii nke ọnwa Nọvemba ahọ ọbụla ga na-abụzị ụbọchị ezumike na steeti ahụ, iji kwanyere ya ugwu. Ọ bụzị n'ịgbàkwụnye na nke ahụ ka Gọvanọ Obianọ jizị akpọ òkù ka e mee ka ụbọchị ezumike ahụ bụrụzie nke a ga na-enwezị na steeti niile dị na mpaghara ndịda-ọwụwa anyanwụ na n'ala Nigeria n'izugbe.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Gọvanọ Obianọ, nke onye nọchitere anya ya na mmemme ahụ bụ odeakwụkwọ izugbe steeti Anambra, bụ Ọkammụta Solo Chukwulobelu, kpọkwàrà òkù ka e weghàchite ọmụmụ akụkọ ntọala n'ụlọakwụkwọ, iji mee ka ụmụakwụkwọ na ụmụ na-eto eto nwee ike ịghọta mbọ dị icheiche ndị nna-nna ha gbara nà àjà ha chụrụ, iji mee ka Nigeria guzoro. O kwupụtàkwàzịrị ezi olileanya o nwere na ya bụ ọgbakọ ga-amita ezigbo mkpụrụ n'ịkwàlite ọnọdụ mmepe na ọganihu ala Nigeria, ma kwàlitekwa ezi ọchịchị.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "N'okwu ya n'ebe ahụ, onye ọbịa nyere nkụzi na mmemme ahụ ma bụrụkwa aka na-achị steeti Ekiti, bụ Gọvanọ Kayode Fayemi kpọrọ òkù ka a kwalitekwuo ezi mmekọrịta na ịdịnotu n'ala Nigeria, ma kwuo na ọ dịghị mma mmadụ ịma ụma egbu ibe ya n'ihe a gaara eji mkparịtaụka wee kpezie.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Dọkịta Fayemi, onye bụkwa onyeisioche otu jikọtara ndị Gọvanọ niile n'ala Nigeria gbàrà akaebe na Azikiwe gbara ezigbo mbọ ma mee ọtụtụ ihe a hụrụ anya iji mee ka ala Nigeria guzosie ike ma gbakwa mbọ pụtara ìhè n'ogoogo mba Africa, bụ nke mere e ji akpọ ya Zik nke Africa.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Na mbụ n'okwu mmalite ya oge ọ na-akọwa isiokwu mmemme ahụ, bụ “Nchekwa, ọchịchị, na mwilite obodo” onyeisioche mmemme ahụ ma bụrụkwa aka na-achị steeti Ebonyi, bụ Gọvanọ Dave Umahi, nke ọ bụ osote ya, bụ Dọkịta Kelechi Igwe nọchitere anya ya, kọwàrà nchekwa dịka isi sekpụ ntị na otu n'ime ihe kacha dị mkpa n'ọchịchị na n'obodo ọbụla", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "A nọrọ na mmemme ahụ wee waa achịcha bekee e jiri merùbe mmemme ncheta ụbọchị ọmụmụ Zik.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Ọtụtụ ndị dị icheiche sonyere na mmemme ahụ gụnyèrè nwunye Azikiwe, bụ Ọkammụta Uche Azikiwe; onyeisi mahadum Nnamdi Azikiwe, bụ Ọkammụta Charles Esimone, Sinetọ Ben Obi, Sinetọ Uche Ekwunife na-anọchite anya ọgbọ nta nkwado mpaghara Anambra etiti, onyeisi otu Ọhaneze Ndigbo tinyere ọtụtụ ndị ọzọ e ji okwu ha agba izu na ngalaba dị icheiche, bụ ndị bịara iso wee kwanyere agụ nwoke ahụ ùgwù.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Oke ihe ọdachi merennọọ na steeti Anambra, dịka ọtụtụ mmadụ zùtèrè ọnwụ ike ha na nnukwu ihe mberede okporoụzọ dapụtara na steeti ahụ.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "Onye na-ahụ maka mmekọrịta ọhaneze na ụlọọrụ 'Federal Road Safety Corps (FRSC)', ngalaba steeti Anambra, bụ SRC Florence Edor bụ ya mere ka ụwa mara banyere ihe ọdachi ahụ, site n'ozi ọ kụpụụrụ ndị ntaakụkọ na steeti ahụ.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "Dịka o siri kọwaa n'ozi ahụ, ihe mberede okporoụzọ ahụ mèrè n'ụzọ awara awara ahụ siri Enugu gaa Onitsha, na mpaghara ebe ahụ ụgbọala na-agba n'elu na n'ala, dị na njikọụzọ Kwata dị n'Awka bụ isi obodo steeti ahụ,ma bụrụkwa nke mere oge ọ gachara elekere abụọ nke ehihie ụbọchị Fraịdee.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "Site n'ozi ahụ, ọ kọwàrà na ihe mberede okporoụzọ ahụ metụtara ọtụtụ ụgbọala, nke gụnyere nnukwu ụgbọala gwongworo (nwere akàrà JJN 59 YZ), ụgbọala 'Honda CRV' enweghị akàrà, ụgbọala 'M/Benz 4matic' (nwere ákàrà ABJ 115 DA), ụgbọala 'Toyota Highlander' (nwere akara AWKA 226 HM), na ụgbọala 'Lexus SUV (nwere ákàrà KJA 136 FD).", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "O mere ka a mara na ọ bụ n'ihi ngharịpụ nke ihe e ji akwụsị ụgbọala bụ breekì kpàtàrà ihe mberede okporoụzọ ahụ jiri dapụta, ma kwuo na ọ bụ mkpokọta mmadụ iri na abụọ ka ihe mberede okporoụzọ ahụ metụtara, nke mmadụ iri na ótù n'ime ha bụ ụmụnwoke, ebe otu onye nke ọzọ bụ nwaanyị.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "O kwuru na otu onye n'ime ụmụnwoke ahụ nwètàrà mmerụahụ, ma bụrụkwa onye ndị ọrụ FRSC buru gaa ụlọ ahụike 'Princeton Hospital' maka inye ya ọgwụgwọ; ebe mmadụ abụọ ndị ọzọ nwetara nnukwu mmerụahụ ma bụrụ ndị e buru gaa ụlọ hụike Mahadum Nkụzi Chukwuemeka Ọdụmegwu Ojukwu dị n'Awka ahụ, ebe dọkịta nọrọ wee lelechaa ha ahụ, wee kwuo na ha anwụọla.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": " ", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "SRC Edor kwùkwàzịrị na a dọnyela ozu ndị ahụ nwụrụ anwụ n'ụlọọgwụ, ma mekwazie ka a mara na ndị ọrụ ha ebupùsiela ihe dịchigasịrị ụzọ n'ebe ahụ, iji mee ka ụzọ na-aga nke ọma n'ebe ahụ, n'enweghị nsogbu 'a gbakata a kwụsị'.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "N'okwu ya banyere nke a, onyeisi ụlọọrụ FRSC na steeti Anambra, bụ CC Adeoye A. Irelewuyi katọrọ ụdị ajọ ihe mberede okporoụzọ ahụ, kọwaa ya dịka nnukwu ihe ọdachi jọgburu onwe ya. ", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "Dịka ọ na-akasì ezinụlọ ndị nke ha nwụrụ n'ihe mberede okporoụzọ ahụ obi, CC Irelewuyi kpọkukwàrà ma dụọ ndị na-anya ụgbọala ọdụ ka ha gbaa mbọ na-eleru ụgbọala ha anya nke ọma, ma hụkwa na ihe niile zùrù òkè ma na-arụkwa ọrụ etu o kwesiri, tupu ha eburu ụgbọala ha pụta n'okporoụzọ, iji gbanahị ọdachi dị etu ahụ na ụdị ọdachi ndị ọzọ.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "O kpekwazịrị ka ndị nke nwetara mmerụahụ gbakere ma nwere onwe ha oge adịghị anya, ma kpekwa ka Chineke nabàta mkpụrụobi ndị nke nwụrụ anwụ na ndokwa.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "Kaosiladị, n'agbanyeghị na ụlọọrụ FRSC kwuru na ọ bụ naanị mmadụ abụọ nwụrụ n'ihe mberede okporoụzọ ahụ, ụfọdụ ndị ọnọmgbeomere kwuru na mmadụ nwụrụ n'ebe ahụ ruru asaa n'ọnụọgụgụ, nke gụnyere ma ndị na-anya ụgbọala na ụfọdụ ụmụaka na-ebugharị ahịa mbugharị n'ebe ahụ ma na-asakwara ndị mmadụ ihu ụgbọala ha n'okporoụzọ ahụ.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "Ha kọwara na ọ bụ nnukwu ụgbọala gwongworo bu ehi wètàrà ihe mberede ahụ, n'ihi na breeki ya gharịpụrụ ya na mpaghara njikọụzọ Aroma dịkwa n'otu okporoụzọ ahụ, o wee si ebe ahụ wee kwòró ọsọ wee bịa na njikọụzọ Kwata, wee gwerikọọ ma kwọrikọọ ndị mmadụ na ụgbọala kwụ n'ahịrị ebe ahụ wee na-eche ka o ruo oge nke ha iji gafèé.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "Ndị ahụ bụ ndị ọnọmgbeomere kwukwàrà na onye na-anya ụgbọala ahụ sarụrụ ma pụọ n'ikùkù, nke na o nweghịzịkwa onye hụrụ ya anya ọzọ ngwangwa ihe mberede okporoụzọ ahụ mere. Nke a, dịka ha siri kọwaa, mèzịrị ka ndị nọ ebe ahụ jiri iwe na ọnụma wee mụnye ma gbaa ụgbọala ahụ ọkụ ozigbo, ya na ehi niile nọ n'ime ya oge ahụ.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "Ka onye ntaakụkọ anyị ruzịrị n'ebe ahụ n'echi ya, a hụzịrị ka ndị mmadụ ji mma wee na-egbukara ma na-ebèkara anụ ehi ka ọ gbara gụọ ha, n'ihi na ọkụ agbagbuola ehi niile ahụ; anụ wee dọrọ.", "author": "Izunna Okafor", "title": "Nnukwu Ụgbọala Bu Ehi Egbusiela Ndị Mmadụ n'Anambra", "category": "Akụkọ Ụwa"},
{"text": "Nnukwu ihe akụkọ ọgbọgba ama mèrè na nsonso a, dịka mmadụ isii gbanahịrị ọnwụ ike ma jiri ndụ ha pụta oge otu nnukwu ụlọelu ọzọ dara na steeti Anambra.", "author": "Izunna Okafor", "title": "N'Anambra, Nnukwu Ụlọelu Ọzọ Adaala n'Ime Abalị, Mebisie Ihe", "category": "Akụkọ Ụwa"},
{"text": "Ya bụ ụlọ bụ nke dara n'Amawbia dị n'okpuru ọchịchị ime obodo 'Awka South', ma bụrụkwa nke e kwuru na ọ bụ otu onye ọrụ Injinia nwe ya.", "author": "Izunna Okafor", "title": "N'Anambra, Nnukwu Ụlọelu Ọzọ Adaala n'Ime Abalị, Mebisie Ihe", "category": "Akụkọ Ụwa"},
{"text": "Dịka akụkọ siri kọọ, ụlọ elu ahụ nwere òkpùkpù abụọ dàrà n'ihe dịka elekere iri na otu nke abalị, metụta otu ụlọ ebe obibi ọzọ na ụlọ ahịa dị nso n'ebe ahụ, ma mebisiekwa ọtụtụ ihe, ọkachasị ngwaahịa juru n'ụlọ ahịa ahụ, bụ nke gburu ego ruru nde kwùrú nde naịra.", "author": "Izunna Okafor", "title": "N'Anambra, Nnukwu Ụlọelu Ọzọ Adaala n'Ime Abalị, Mebisie Ihe", "category": "Akụkọ Ụwa"},
{"text": "N'ihi na ọ bụ n'abalị ka ya bụ ụlọ dara, o metụtara mmadụ isii, bụ otu ezinụlọ ndị nọ n'ime ya oge ọ dara, nke mmadụ anọ n'ime ha nwètara obere mmerụahụ, ebe mmadụ abụọ ndị ọzọ nwetara nnukwu mmerụahụ ma bụrụkwa ndị e buru gaa ụlọọgwụ maka inye ha ọgwụgwọ.", "author": "Izunna Okafor", "title": "N'Anambra, Nnukwu Ụlọelu Ọzọ Adaala n'Ime Abalị, Mebisie Ihe", "category": "Akụkọ Ụwa"},
{"text": "N'okwu ya banyere ihe ọdachi ahụ, onyeisi ezinụlọ ndị ahụ ya bụ ụlọ dagidere, bụ Maazị Augustine Ikeji, kèlèrè Chineke maka etu o siri zọpụta ha niile, nke na o nweghị onye ọbụla n'ime ha nwụrụ n'ihe mberede ahụ, ọkachasị obere nwa ha gbara naanị ahọ abụọ, bụ onye nọkwa n'ime ụlọ ahụ oge ọ dara, ma bụrụkwa onye ihe si n'ụlọ ahụ dagidere ma kpuchido oge ahụ ya bụ ụlọ dara.", "author": "Izunna Okafor", "title": "N'Anambra, Nnukwu Ụlọelu Ọzọ Adaala n'Ime Abalị, Mebisie Ihe", "category": "Akụkọ Ụwa"},
{"text": "N'okwu nke ya, nwunye onye nwe ụlọ ebe ahụ ụlọ nke dara ada metụtara, bụ Oriakụ Amaka Okonkwo mèrè ka a mara na ọ bụ n'ihi iji akụrụngwa adịgboloja wee rụọ ụlọ na ịrụ ụlọ n'usoro ekwesighị ekwesi mere ya bụ ụlọ jiri wee daa. O kọwakwara na ụlọ dara etu ahụ gosìrì na o tèéla o jiri nyebe ụñàrà maka ọdịda ya, mana o nweghị onye tinyere uche na ya.", "author": "Izunna Okafor", "title": "N'Anambra, Nnukwu Ụlọelu Ọzọ Adaala n'Ime Abalị, Mebisie Ihe", "category": "Akụkọ Ụwa"},
{"text": "Na ntụnye nke ya, onye nwe ụlọ ahịa ahụ ya bụ ụlọ dagidere, bụ Maazị Sunday Nwaeze mere ka a mara na ihe ahụ bụụrụ ya nnukwu ihe ọdachi na ihe ndọghachiazụ, ma rịọ gọọmenti na ndị ọzọ ọrụ obiebere na-amasị ka ha gbatara ya ọsọ enyemaka, n'ihi na ya bụ ụlọ ọdịda wetaara ya mbibi ngwaahịa n'ụzọ dị ukwuu.", "author": "Izunna Okafor", "title": "N'Anambra, Nnukwu Ụlọelu Ọzọ Adaala n'Ime Abalị, Mebisie Ihe", "category": "Akụkọ Ụwa"},
{"text": "Oge ọ gara n'ebe ahụ ya bụ ihe nọrọ wee mee, onyeisi ụlọọrụ 'Awka Capital Territory Development Authority (ACTDA)', bụ Maazị Amaechi Okwuosa kọwàrà ya dịka nnukwu ihe ọdachi, ma kwuo na a rụrụ ụlọ ahụ n'enweteghị nkwàdo zuru òkè site n'aka ụlọọrụ 'Anambra State Urban Developmenta Board' (ASUDEB).", "author": "Izunna Okafor", "title": "N'Anambra, Nnukwu Ụlọelu Ọzọ Adaala n'Ime Abalị, Mebisie Ihe", "category": "Akụkọ Ụwa"},
{"text": "Ọ nọkwazịrị ebe ahụ wee kwuwaa na gọọmenti steeti ahụ ewègharalá àlà ebe ahụ a rụrụ ụlọ ahụ dara ada ka ọ bụrụzie nke gọọmenti, ma kọwaa na nke ahụ bụ nke gọọmenti na-eme ebe ọbụla ụlọ dàrà na steeti ahụ, dịka ọ dị n'ụfọdụ akwụkwọ iwu dị iche iche gbasaara ụlọ ọdịda na steeti ahụ. O kwuru na ebumnobi nke ahụ bụ iji mee ka ndị ọzọ mụrụ akọ ma na-enweta nkwàdo kwesiri ekwesi tupu ha arụba ụlọ, ma jirikwazie ezigbo akụrụngwa zuru òkè wee na-arụ ya.", "author": "Izunna Okafor", "title": "N'Anambra, Nnukwu Ụlọelu Ọzọ Adaala n'Ime Abalị, Mebisie Ihe", "category": "Akụkọ Ụwa"},
{"text": "N'ihi na a sị na ọ na-abụ onye a gwara agwa ma ọ nụghị anụ, o mee emee, ọ hụ ahụ; a nọkọkwazịrị n'ebe ahụ wee jiri eriri kechie ma gbachibido ala ebe ahụ ya bụ ụlọ dara, site n'aka ụlọọrụ ACTDA, iji gosi na ọ bụrụla nke gọọmenti n'eziokwu.", "author": "Izunna Okafor", "title": "N'Anambra, Nnukwu Ụlọelu Ọzọ Adaala n'Ime Abalị, Mebisie Ihe", "category": "Akụkọ Ụwa"},
{"text": "Ụka Katọliiki na Dayọsiisi Ekwulọbịa nọrọ n'ọdịnso a wee merùbe emume ichètà ọgbụgba otu ahọ e jiri guzobe ya bụ dayọsiisi.", "author": "Izunna Okafor", "title": "Dayọsiisi Ekwulọbịa Emeela Emume Ncheta Ọgbụgba Otu Ahọ", "category": "Mmemme"},
{"text": "Mmemme imerùbè oke ụbọchị ahụ bụ nke 'Apostolic Nuncio' na Nigeria, bụ 'Most Rev.' Antonio Guido Filipazz nọ n'isi ya, ma bụrụkwa nke weere ọnọdụ n'ụlọụka 'St Joseph's Cathedral Ekwulobia', n'okpuru ọchịchị ime obodo Agụata nke steeti Anambra.", "author": "Izunna Okafor", "title": "Dayọsiisi Ekwulọbịa Emeela Emume Ncheta Ọgbụgba Otu Ahọ", "category": "Mmemme"},
{"text": "N'okwu ya n'ebe ahụ, ya bụ nnukwu onyeisi nchụaja tòrò dayọsiisi ahụ maka ezi ọrụ ha na ije ozi ha n'ime otu ahọ gara aga, bụ nke o kwuru na ọtụtụ ezigbo akụkọ ọgbụgba ama jupụtara n'ime ya. ", "author": "Izunna Okafor", "title": "Dayọsiisi Ekwulọbịa Emeela Emume Ncheta Ọgbụgba Otu Ahọ", "category": "Mmemme"},
{"text": "Dịka ọ na-agbà dayọsiisi ahụ na ndị nchụaja na-eje ozi n'ime ya ume, ọ dụkwazịrị ha ọdụ ka ha jisie ike n'ọrụ ma mee karịa etu ahụ n'ime ahọ ndị ọzọ na-abịa n'ọdịnihu, ọbụladị dịka o kpere ka Chineke gaa n'ihu ịgọzi na ibuli dayọsiisi ahụ n'ogoogo dị elu.", "author": "Izunna Okafor", "title": "Dayọsiisi Ekwulọbịa Emeela Emume Ncheta Ọgbụgba Otu Ahọ", "category": "Mmemme"},
{"text": "N'okwu nke ya n'ebe ahụ, onyeisi otu jikọtara ndị Bishọọpụ ụka Katọliiki n'ala Nigeria, a maara dịka 'Catholic Bishops' Conference of Nigeria', ma bụrụkwa Bishọọpụ ụka Katọliiki na Dayọsiisi Benin, bụ 'Most Rev.' Augustine Akubueze kèlere Bishọọpụ Ekwulọbịa, bụ Bishọọpụ Peter Ọkpalaeke maka etu o si edu dayọsiisi ahụ, ma dụọ ya ọdụ ka ọ gaa n'ihu idu ha n'egwu Chineke na n'ịkwụba aka ọtọ, ọbụladị dịka ọ kpọkukwara ndị dayọsiisi ahụ ka ha na-enyekwa Bishọọpụ ahụ na ndịisi ụka ezi nkwàdo, na-ekpekwara ha ekpere, iji nwee ike ije ozi ha nke ọma n'etiti ha. O kwekwara nkwà na òtù ahụ ga-aga n'ihu ịkwàdò dayọsiisi ahụ, ma gwakwa ha ka ha kpọtụrụ ya bụ òtù oge ọbụla ha nwere ihe dị mkpa chọrọ mgbataọsọ na enyemaka ha.", "author": "Izunna Okafor", "title": "Dayọsiisi Ekwulọbịa Emeela Emume Ncheta Ọgbụgba Otu Ahọ", "category": "Mmemme"},
{"text": "Na nzaghachi, Bishọọpụ Ọkpalaeke kelere Chineke maka ọrụ ọma dị icheiche Ọ na-arụ na dayọsiisi ahụ, ma kpeere Ya ka Ọ gaa n'ihu iji ya na ndị òtù ya akwara ngwaọrụ n'imezupụta ebumnobi ya na dayọsiisi ahụ.", "author": "Izunna Okafor", "title": "Dayọsiisi Ekwulọbịa Emeela Emume Ncheta Ọgbụgba Otu Ahọ", "category": "Mmemme"},
{"text": "N'okwu nke ya n'ebe ahụ, aka na-achị steeti Anambra bụ Gọvanọ Willie Obiano kelere ndị Ekwulọbịa maka nkwàdo ha na-enye Bishọọpụ ahụ na dayọsiisi ahụ, ma kpọkuo ha ka ha jisie ike n'ime nke ahụ, ọbụladị dịka o kwere nkwà na gọọmentị na ndị ụka ga-aga n'ihu ijikọ aka ọnụ na steeti ahụ, n'ihi ọtụtụ mkpụrụ ọma nke ahụ mịtàgòrò.", "author": "Izunna Okafor", "title": "Dayọsiisi Ekwulọbịa Emeela Emume Ncheta Ọgbụgba Otu Ahọ", "category": "Mmemme"},
{"text": "O jikwazịrị ohere ahụ kpọkuo Ndị Anambra ka ha debànye aha n'ịgba ọgwụ mgbochi ọrịa korona, iji wee so na ndị ga-enwete ya bụ ọgwụ, maka na a na-atụ anya na tupu ahọ abụọ malite ugbua, na onye ọbụla n'ala Nigeria agbachaala ọgwụ ahụ.", "author": "Izunna Okafor", "title": "Dayọsiisi Ekwulọbịa Emeela Emume Ncheta Ọgbụgba Otu Ahọ", "category": "Mmemme"},
{"text": "Ndị ọzọ dị icheiche sonyere na mmemme ahụ gụnyere onye ahụ jibụrụ ọkwa dịka onyeisi ọba ego ala Nigeria n'oge mbụ, bụ Ọkamụụta Chukwuma Soludo; onyeisi ndị ọrụ Gọvanọ Willie Obianọ, bụ Maazị Primus Ọdịlị; eze ọdịnala ndị Ekwulọbịa, bụ Igwe Emmanuel Onyeneke, tinyere ọtụtụ ndị ọzọ e ji okwu ha agba ìzù na ngalaba dị iche iche, na ndị Bishọọpụ ruru iri abụọ na isii n'ọnụọgụgụ.", "author": "Izunna Okafor", "title": "Dayọsiisi Ekwulọbịa Emeela Emume Ncheta Ọgbụgba Otu Ahọ", "category": "Mmemme"},
{"text": "Aka na-achị steeti Anambra, bụ Gọvanọ Willie Obianọ akpọọla òkù ka emee aha Dọkịta Nnamdi Azikiwe lagoro mmụọ ka ọ dị ọkpụtọrọkpụ karịa etu ọ dị ugbua.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Gọvanọ Obianọ kwupụtàrà nke a n'okwu ya na mmemme Nkụzi Zik (Zik Lecture) àgbà nke iteghete na agba nke iri ya, bụ nke weere ọnọdụ na Mahadum Nnamdị Azikiwe dị n'Awka bụ isi obodo steeti Anambra ụbọchị Tuzdee ma bụrụkwa mmemme a na-achịkọba kwà ahọ ọbụla iji kwanyere ya bụ oke mmadụ, bụ Azikiwe, ùgwù.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Ọ dị ncheta na ya bụ gọvanọ nọrọ n'ahọ 2019 wee kwuwaa na ụbọchị ahụ a mụrụ Zik, bụ abalị iri na isii nke ọnwa Nọvemba ahọ ọbụla ga na-abụzị ụbọchị ezumike na steeti ahụ, iji kwanyere ya ugwu. Ọ bụzị n'ịgbàkwụnye na nke ahụ ka Gọvanọ Obianọ jizị akpọ òkù ka e mee ka ụbọchị ezumike ahụ bụrụzie nke a ga na-enwezị na steeti niile dị na mpaghara ndịda-ọwụwa anyanwụ na n'ala Nigeria n'izugbe.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Gọvanọ Obianọ, nke onye nọchitere anya ya na mmemme ahụ bụ odeakwụkwọ izugbe steeti Anambra, bụ Ọkammụta Solo Chukwulobelu, kpọkwàrà òkù ka e weghàchite ọmụmụ akụkọ ntọala n'ụlọakwụkwọ, iji mee ka ụmụakwụkwọ na ụmụ na-eto eto nwee ike ịghọta mbọ dị icheiche ndị nna-nna ha gbara nà àjà ha chụrụ, iji mee ka Nigeria guzoro. O kwupụtàkwàzịrị ezi olileanya o nwere na ya bụ ọgbakọ ga-amita ezigbo mkpụrụ n'ịkwàlite ọnọdụ mmepe na ọganihu ala Nigeria, ma kwàlitekwa ezi ọchịchị.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "N'okwu ya n'ebe ahụ, onye ọbịa nyere nkụzi na mmemme ahụ ma bụrụkwa aka na-achị steeti Ekiti, bụ Gọvanọ Kayode Fayemi kpọrọ òkù ka a kwalitekwuo ezi mmekọrịta na ịdịnotu n'ala Nigeria, ma kwuo na ọ dịghị mma mmadụ ịma ụma egbu ibe ya n'ihe a gaara eji mkparịtaụka wee kpezie.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Dọkịta Fayemi, onye bụkwa onyeisioche otu jikọtara ndị Gọvanọ niile n'ala Nigeria gbàrà akaebe na Azikiwe gbara ezigbo mbọ ma mee ọtụtụ ihe a hụrụ anya iji mee ka ala Nigeria guzosie ike ma gbakwa mbọ pụtara ìhè n'ogoogo mba Africa, bụ nke mere e ji akpọ ya Zik nke Africa.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Na mbụ n'okwu mmalite ya oge ọ na-akọwa isiokwu mmemme ahụ, bụ “Nchekwa, ọchịchị, na mwilite obodo” onyeisioche mmemme ahụ ma bụrụkwa aka na-achị steeti Ebonyi, bụ Gọvanọ Dave Umahi, nke ọ bụ osote ya, bụ Dọkịta Kelechi Igwe nọchitere anya ya, kọwàrà nchekwa dịka isi sekpụ ntị na otu n'ime ihe kacha dị mkpa n'ọchịchị na n'obodo ọbụla", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "A nọrọ na mmemme ahụ wee waa achịcha bekee e jiri merùbe mmemme ncheta ụbọchị ọmụmụ Zik.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Ọtụtụ ndị dị icheiche sonyere na mmemme ahụ gụnyèrè nwunye Azikiwe, bụ Ọkammụta Uche Azikiwe; onyeisi mahadum Nnamdi Azikiwe, bụ Ọkammụta Charles Esimone, Sinetọ Ben Obi, Sinetọ Uche Ekwunife na-anọchite anya ọgbọ nta nkwado mpaghara Anambra etiti, onyeisi otu Ọhaneze Ndigbo tinyere ọtụtụ ndị ọzọ e ji okwu ha agba izu na ngalaba dị icheiche, bụ ndị bịara iso wee kwanyere agụ nwoke ahụ ùgwù.", "author": "Izunna Okafor", "title": "Obianọ Akpọọla Oku Ime Aha Azikiwe Ka Ọ Dị Ọkpụtọrọkpụ", "category": "Akụkọ Ụwa"},
{"text": "Izunna Okafor dere edemede a", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Taa bụ Wenezdee ka ọ mere ahọ asaa kpọmkwem e jiri duo Dọkịta Willie Mmadụabụrọchukwu Obianọ n'iyi ọrụ dịka Gọvanọ steeti Anambra, ma dukwazie Dọkịta Nkem Okeke n'iyi ọrụ dịka osote ya site n'aka Ọkaikpe Peter Umeadi. Mmemme idu n'iyi ọrụ ahụ e mere n'abalị iri na asaa nke ọnwa Maachị ahọ 2014 bụ nke weere ọnọdụ n'ama egwuregwu 'Ekwueme Square' dị n'Awka bụ isi obodo steeti ahụ. ", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Ka ọ gachara ahọ anọ zuru ezu ha jiri banye n'ọkwa ọchịchị ahụ, Ndị Anambra gosiri na ọchịchị Gọvanọ Obianọ dị ha mma, nke mezịrị ha jiri wee sị ya chịrị gaba n'ihu, site n'ịtụnyekwara ya na osote ya ọzọ na nhọpụta ọkwa Gọvanọ steeti ahụ e mere n'abalị iri na asatọ nke ọnwa Nọvemba ahọ 2017. Ụdị nkwàdó ndị Anambra nyere Gọvanọ Obianọ na nhọpụta ọchịchị ahụ bụ nke dara ụda ma bụrụkwa nke a gaghị echefu echefù, n'ihi na o sitere na ya wee bụrụ gọvanọ mbụ n'ala Nigeria nwetara nturuugo n'ime okpuru ọchịchị niile e nwere na steeti ya.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Ka nke ahụ gachara, a nọkwara n'abalị iri na asaa nke ọnwa Maachị, ahọ 2018 wee duo Gọvanọ Obianọ na osote ya n'ọrụ ọzọ, ịchị àgbà nke abụọ. Ha wee nọsiekwa ike n'oche ha ma na-arụsikwa ọrụ ezi ọchịchị ha ike ruo taa.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Dịka Gọvanọ Obianọ na-emerùbe ọgbụgba ahọ asaa n'ọkwa ọchịchị dịka aka na-achị steeti Anambra, ọ dị mkpa ịkpọpụtasị ụfọdụ ihe olenaole e kwesiri ịma banyere ọchịchị ya na steeti ahụ kemgbe ahọ asaa gara aga.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Ka ọ batara n'ọkwa, Gọvanọ Obianọ weputara ọkpụrụkpụ ide anọ nke ọchịchị ya ga-agbakwasa ụkwụ. Ihe mbụ o mepụtara na steeti Anambra bụ iweta ezi nchekwa site n'ịchụ ndị ohi na ndị ntọrị mmadụ ọsọ ọkpa eru ala na steeti ahụ, iji nye ụmụafọ steeti ahụ na akụnụba ha ezi nchekwa ma mekwa ka ala steeti ahụ bụrụ ala dị larịị maka ndị ga-abịa iwunye akụnụba.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Ihe ọzọ pụrụ iche gọvanọ Obianọ mere bụ itute ngalaba dị iche iche na steeti ahụ. Ka o tutechaara ngalaba ọrụ ugbo na ngalaba ndị ọzọ, ọ dọtara ụlọọrụ 'Coscharis Farm' na steeti ahụ, ha wunye ihe ego dị ndè otu narị dọlà na iri ise ($150m) n'ọrụ ugbo n'Anakụ. Ọ dọtakwara ụlọọrụ 'NOVTEC Farms' Ltd. na steeti ahụ, ha wunye ego dị ndè dọla iri ise ($50m) n'ọrụ ugbo n'obodo Ndikelionwu. ", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Ụfọdụ n'ime ọtụtụ ụlọọrụ ndị ọzọ ọ dọtara gụnyere ụlọọrụ 'Joseph Agro Ltd', bụ ndị wunyere ego dị ndè otu narị dọla na iri isii ($160m) n'ọrụ ugbo n'Ọmọr dị n'okpuru ọchịchị Ayamelụm; ụlọọrụ 'Eckel Tomato Farm Ltd.' bụ ndị wunyere ihe mwunye gburu ego ruru narị nde dọla abụọ na ụma iri abụọ ($220) n'ọrụ ugbo n'Ọmasị; tinyere ụlọọrụ 'Songhai/Del farms Ltd.' bụ ndị wunyere ego dị ndè dọla iri ise ($50m) n'ọrụ ugbo n'Ịgbarịam., tinyere ọtụtụ ndị ọzọ.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "N'okpuru ndú Gọvanọ Willie Obianọ ka a malitere imepụta osikapa Anambra a na-akpọ 'Anambra Rice' n'asụsụ bekee; màlite ibupu ụgụ na akwụkwọ nri ndị ọzọ na mba ofesi. ", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "O guzobekwara ụlọọrụ dị iche iche iji kwalite mmepe steeti ahụ, nke gụnyere ụlọọrụ 'Anambra State Business Agency' (ASBA); ụlọọrụ 'Anambra State Investment Protection and Promotion Agency' (ANSIPPA) maka ichekwabe ndị na-abịa ewunye akụnụba ha na steeti ahụ; ụlọọrụ 'Awka Capital Territory Development Authority' (ACTDA) maka iji mee ka Awka bụ isi obodo steeti Anambra magbuo onwe ya. ", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Ọ rụkwara nnukwu àkwà atọ n'Awka, bụ ebe ụgbọala na-agba n'elu, n'agba n'ala dịka ọ dị taa; la tinyesiekwa ọkụ n'okporo ụzọ dị iche iche.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Obianọ bụ gọvanọ mbụ nyere obodo niile dị na steeti ya ego n'otu n'otu ka ha wee họrọ ma rụọ ihe masịrị ha. Ọ rụọla ma dozie okporoụzọ karịrị narị abụọ n'ọnụọgụgụ. O mere ka ngalaba mmụta bụrụ ịgbà na steeti Anambra, nke mezịrị ka ụmụakwụkwọ steeti ahụ na-eturu ugo n'ule na asọmpi dị iche iche a na-eme n'ala Nigeria na mba ofesi.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "O nwògharịrị ma mee ka ngalaba ahụike na steeti Anambra bụrụ eji ama atụ. N'ebe ndị ọrụ oyibo nọ, o buliri ụgwọ ọnwa ndị ọrụ ha site n'ịtụkwasara ha pasenti iri na ise; na-akwụ ha ụgwọ ọnwa n'oge, ma na-ebunyekwa ha àkpà osikapa iji gbaa ekeresimeesi kwà ọnwa Disemba ọbụla. Ọ bụ etu o si akwụ ndị ọyibo ụgwọ ọnwa n'oge mere ha jiri nye ya aha ọhụrụ dịka 'Alert Gọvanọ'.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Obianọ bụ gọvanọ kwụchapụrụ ụgwọ niile e ji ha ndị niile lara ezumike nka n'ụlọ mbipụta akwụkwọ akụkọ National Light na n'ụlọ mgbasa ozi Anambra Broadcasting Service, kwàlite ma nwogharịa ụlọọrụ abụọ ahụ ka ha dị n'ogoogo mba ụwa.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Ọ kwalitela ọnụ ego a na-enweta n'ime steeti Anambra. Ọ zụọla ndị ntorobịa karịrị puku abụọ n'ọrụ aka ma nye ha ego nkwàdo. Ọ bụ gọvanọ mbụ mere ka ọkànọnụọgụgụ ndị ọrụ ya bụrụ ndị ntorobịa n'ala Nigeria; ma bụrụ gọvanọ mbụ kachara nye ndị ọrụsị na ụmụnwaanyị ohere ọrụ dị oke elu n'ọchịchị ya. O tutela ngalaba njem nlegharị anya na steeti Anambra, tinyeziere ọtụtụ ihe ndị ọzọ niile o mere. ", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "K ọ dị taa, Gọvanọ Obianọ na-arụ ọdụ ụgbọelu na steeti Anambra, na-arụ ụlọ ezumeezu mba ụwa na steeti ahụ, tinyere ọtụtụ nnukwu ọrụ ngo ndị ọzọ o ji n'aka na mpaghara ebe dị iche iche n'ime steeti ahụ.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Ihe kachasị pụta ìhè n'ihe ndị a bụ na Obianọ bụ Gọvanọ mbụ rụrụ n'obodo niile dị na steeti; nke bụ na ikuku ezi ọchịchị ya ekusala ma onye ukwu, ma onye ntà; Ndị Anambra wee na-agbazị akaebe ma na-egorikwa taa, dịka steeti ahụ na-amụkezịkwa ka ọnwa.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Ọ bụ olileanya ndị Anambra na Gọvanọ Obianọ ga-aga n'ihu n'ezi ọrụ ahụ o ji n'aka na steeti ma rụruo ya n'isi, tupu ọchịchị ya akụrụ ọnụ. Ọ bụkwazị olileanya na ekpere ndị Anambra na Chineke ga-eji aka ya wee họpụta ezi onye nnọchianya site na nhọpụta ahụ a ga-eme n'abalị isii nke ọnwa Nọvemba ahọ a, ka Anambra wee na-agawanye n'ihu, ma na-amụke dịka ihe nke ala Nigeria ọ bụ, ọbụladị ma mgbe oge ọkwa ọchịchị nọ ugbua kụụrụ ọnụ n'ụbọchị dịka taa n'ahọ na-abịa abịa.", "author": "Izunna Okafor", "title": "Taa, Obianọ Anọọla Ahọ Asaa n'Ọkwa  Dịka Gọvanọ Anambra", "category": "Mmemme"},
{"text": "Izunna Okafor", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Iri ji ọhụụ abụghịzị okwu ọhụụ na ntị nwa ọbụla gbara ahọ n'ala Igbo. Ka ọ dị taa, ọtụtụ ndị na-enye ya nkwọwa dị iche-iche ma na-ahụtakwa ya dịka nke ma ọ bụ nke ọzọ.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Kaosiladị, Igbo sị na-abụ e gburìsie anụ enyi, o kwere obubu, maka na ọ bụrụ na ọkpụ aja akọwaghị ihe ọ kpụrụ, òfèkè nwere ike ịkpọ nwansu amụ dike. Ọ bụ nke mere o jiri dị mkpa ịkọwa ihe 'Iri Ji Ọhụụ' bụ n'ala Igbo, ọkachasị dịka otu n'ime omenala e jiri mara ha.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Igbo sị na ihe suru, à gbabá ya, ọ bụghị egwu, ọ bụrụ ọsọ.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "N'ịgbasò nke ahụ, iri ji ọhụụ bụ otu n'ime omenala dị iche iche e ji mara ndị Igbo n'ụwa gbaa gburugburu. Ọ bụ mmemme omenahọ ma bụrụkwa nke ezi nwaafọ Igbo ọbụla na-esonyesi ike na ya.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Mmemme iri ji ọhụụ bụ oge e ji enye Chineke ekele n'ihi onyinye ji, ya na nchebe ya na ndụ o nyere anyị wee ruo n'oge owuwe ihe ubi; maka na ọ na-abụ a kọọ, gwute, a sị na ahọ amagbuo onwe ya. Ọ bụkwa oge a ka ndị Igbo ji akwanyere ji ugwu ruuru ya dịka eze nke ihe niile a kọrọ n'ubi, dịka akụkọ okike siri kọọ, bụkwa nke mere ka a mara na ọ bụ agbara bụ mmụọ nwe ji. Ọzọ bụ na mmemme iri ji ọhụụ bụ oge ndị Igbo ji ezu ike ma na-elekwa onwe ha ọrụ maka ọrụ ugbo ahọ ahụ.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "N'obodo ala Igbo niile, ịkọ ọrụ ugbo bụ ihe ọtụtụ mmadụ jiri mere aka ọrụ; ọ bụghị naanị n'ihi nri ma ọ bụ ego si na ya apụta, kama n'ihi na ọ bụ ihe e jiri mara ndị Igbo, maka na ọ bụrụ na ịkpọ ngwèrè emeghị ihe o jiri bụrụ ịkpọ ngwèrè, ụmụaka ewere ya mee anụ ọkọchị na udummiri.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Mgbe Ndị Igbo kụnyesikwara mkpụrụ ọkụkụ dị iche iche dịka ji, ede, akpụ, ọka, ọnà, ụgụ, ọkwụrụ, ụgbọgụrụ na ihe ndị ọzọ n'ubi; ha na-atụ anya na ha ga-enweta nke karịrị nke ahụ n'ahọ ọzọ, maka na ala bụ ọnara ọzụọ. Oge nke ahụ ruzịrị, ihe ndị ahụ a kọrọ n'ubi tochaa, ndị Igbo n'obodo ha dị iche iche na-akpọ oriri n'isi ótù n'ime ha, nke bụ eze ha, tupu onye ọbụla n'obodo ahụ amalite ribe ya.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "N'ụfọdụ obodo, dịka Enugwu-Ukwu nke dị n'okpuru ọchịchị Njikọka na steeti Anambra, ha na-ebu ụzọ mechaa otu omenala pụrụ iche a kpọrọ mmemme 'Ịkpọ Ji', bụ nke ha ga-emerịrị tupu a malite ibubata ma ọ bụ ire ji ọhụụ n'ahịa obodo ahụ bụ nkwọ Enugwu-Ukwu. Ha mechazie nke ahụ, ha ewee mezie mmemme iri ji ọhụụ kpọmkwem.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Ndị obodo ndị ọzọ nwegasịrị ihe dị iche iche ha na-akpọ ya n'obodo ha, bụ nke dabarà n'usoro ya bụ mmemme. Iji ma atụ, a bịa na steeti Anambra, e nwere ndị na-akpọ ya Ìhèjiọkụ, Imo Ọka (Awka), Afịọlụ (Nnewi), Afịọlụ (Nnobi), Ịwa ji, Njọkụ, Ịgba Ọfala, Ilo Mmụọ (Ogidi), tinyere ndị ọzọ.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Tupuu ụbọchị a ga-eri ji ọhụụ kpọmkwem, a na-aga n'ọba, tọsịa ma wepùsie ji ochie niile dị n'ọba ji, iji wee nabata ji ọhụ na iji kwanyere ya ùgwù dịka onye ọhụụ ọ bụ, maka na oke ji na abàlà anaghị azọ ihu ọba.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Ụbọchị ahụ a na-eri ji ọhụụ kpọmkwem na-abụ oge igosipụta ịma mma nke ọnatarachi dị iche iche ndị Igbo nwere nakwa ihe ngosi ndị ọzọ Chukwu jiri gọzie ha.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "A na-agba ụdị egwu ọdịnala dị iche iche, dịka uhie (nke ọ bụ ndi ichie maọbụ ndị chiri echich na-agba), egwu mmọnwụ, ekpo, ọgbamgbada, egwù agụ, ọpịakamkpàrá, tinyere ihe ndị ọzọ dị iche iche na-ekpozịkwa elu ụbọchị ahụ, iji mee ndị mmadụ obi ụtọ, ọkachasị site n'ịchụ ha ọsọ, ịgba egwu, ime anwansì, na ihe ndị ọzọ. ", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Ụfọdụ na-agbakwazị mgba ka ha mebe nke ha, bụ oge ụmụokorobịa ji esì ọkụkpụ, ka a mara onye ka eriju afọ ma ọ bụ onye ákwà kàrà si ike n'ukwu, maka na ọ na-abụ dike zùte dike ibe ya n'ụzọ, a mara akanwụ na ụtaba, nke na-akpọlite uzere.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Oge ụfọdụ, onye kacha bụrụ okenye n'obodo na-anọ na mmemme iri ji ọhụụ wee kọọrọ ndị obodo ahụ ọtụtụ akụkọ miri emi dịgasị añaa gbasara obodo ahụ, dịka akụkọ ntọala ma ọ bụ akụkọ okike (history) nke obodo ahụ, ebe ha siri bịa, nakwa ọtụtụ akụkọ ọdịnala ndị ọzọ miri èmì. ", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Nke kacha nke bụ na mmemme iri ji ọhụụ na-abụkwazị oge oriri na ọñụñụ pụrụ iche maka na erimeri na-abụ atụrụ taba ụbọchị ahụ; onye ọbụla na-añụkwa ọgwụ afọ ma ghebe afọ ya oghe tupuu o si n'ụlọ ya pụtaba.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Nkwụ, nke gụnyere mmanya ngwọ, nkwụ elu, mmanya karama, ji a hụrụ ahụ ma were ụtazị mara abụba, ose, ụkpaka, ogiri na mmanụ na-amụ mịrịmịrị chọọ ya mma socha n'oriri a na-eri ụbọchị ahụ, na ihe ndị na-eme ka mmemme ahụ zaa aha a kpọrọ ya.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Ihe ndị a niile bụ ihe na-eweta obi añụrị na obi ụtọ na ya bụ mmemme omenahọ, ka a ga-asị oge ya agwụna agwụ. Ụfọdụ obodo na-eme mmemme iri ji ọhụ n'ọnwa nke asatọ, ebe ụfọdụ na-eme nke ha n'ọnwa nke iteghete, maka na ọ bụ mgbe onye jiri teta, ọ bụrụ ụtụtụ ya.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "N'ọtụtụ obodo, ụfọdụ ndị aka ji akụ na ndị selitere isi n'obodo na-emekwa mmemme ịwa ji ma ọ bụ iri ji nke ha na be ha dị iche-iche, bụkwa nke onye na-eme ya na-akpọkù ndị enyi ya, ndị nwadiala, ndị ikwu na ibe, na ndị ọzọ metụtara ya ka ha bịa sonyere ya ụbọchị ahụ.  Mana tupu a malite ime nke ahụ, obodo ga-ebugodi ụzọ richaa ji ọhụụ dịka obodo, maka na ọ bụ ọbagwò na-efé ọdụ, ọbụghị ọdụ na-efé ọbagwò. Otu ọ dị, ihe ndị a niile bụ ihe obi ụtọ na ihe oriri na ọñụñụ.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Na-agbanyeghị ihe ndị a niile, n'elu uwa ugbua, ọtụtụ ndị mmadụ na-ahụtazị iri ji ọhụụ dịka ikpere arụsị, ebe ndị obodo ụfọdụ mechigoro ya kpamkpam n'ihi na ha na-ahụta ndị na-eme ya dịka ndị na-agọ mmụọ na ndị nọ n'ìsì.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Ọtụtụ ndị nne na nna adịghịzịkwa ekwe ka ụmụ ha sonye na mmemme iri ji ọhụụ n'obodo ha, maọbụ rie ihe ọbụla e siri ebe ahụ, n'ihi na ha na-ahụta ya dịka ihe a gọọrọ arụsị, ma ọ bụ ihe ndị ngọ mmụọ. Ha chezọrọ na nke ahụ so n'otu ụzọ pụtakarịchara ihe e si akwalite njirimara na omenala ndị Igbo, bụrụ oge ndị obodo ji anọkọ ọnụ dịka ụmụnne wee kpaa maka ọdịmma, udo na ọganihu nke obodo ha, tinyere ọtụtụ úrù ndị ọzọ ọ na-ewèta.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Ihe kacha egbu njirimara na omenala ndị Igbo bụ ịgbakụta ha azụ site n'aka ụfọdụ ụmụafọ Igbo bụ ndị na-eche na ha hụrụ ụzọ, jekarịa poopu n'ụka maọbụ na ha na-ahụzị Chineke anya kwa ụbọchị. N'ebe ndị dị etu a nọ, ihe niile gbasaara ọdịnala na omenala Igbo bụzị ihe ọchịchịrị, ihe nzuzu na ihe ndị ọgọ mmụọ. Nke ahụ wee bụrụnnọọ echiche onye nzuzu sị na ya dara n'elu, na a mụghị ya amụ. Ụkpala na-ere ọkụ ọ sị na ọ na-aha mmanụ. Ihe ndị bụ nke anyị wee na-efunahịzị anyị maka na anyị bụ ndị nwere ogiri amaghịzị uru ogiri bara n'ofe, dịka ofeke amaghị uru àkpá agwụ bààrà ézè dibịa. ", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Otu ọ dị, ide mmiri sị ndị na-akpara ala nna ya, ha jisie ike, na nsogbu adịghị, kama na mgbe nwanne ya nwaanyị bụ udummiri bàtàrà ebe ọ gara, o were aka ya kọwaa ebe oke siri dị.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Ndị be anyị, ka anyị chigharịanụ ghọta na nke anyị bụ nke anyị bụ nke, na ọ bụkwa ebe onye bi ka ọ na-awachi. Ka anyị kpọọ ihe anyị ihe. Ka anyị jisie ike n'ịkwalite na n'isonye n'omenala dị iche iche e jiri mara ndị Igbo maka na ọ na-abụ nkwụ daa n'ala, nwaanyị eñe ya uhie, rịa ya elu. A sị na ọ na-abụ onye kpọọ ọba ya ọkpọkọrọ, agbatobi ewere ya kpoo ahịha, ma sịkwa na ọ na-abụ onye sọnyụọ ọkụ ya, ọ nọrọ n'isi.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Onye ọbụla tinye aka ma gbasie mbọ ike otu o nwèrè ike n'ụdị nke ya iji ịkwàlite iri ji ọhụụ n'ala Igbo, ya na omenala, ọdịnala na ihe ndị ọzọ e jiri mara Igbo.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Ndị Igbo, ka anyị cheta na ọ bụkwanụ otu onye siri pịa akụ ya ka ọ ga-esi debe ọnụ; maka na, tigbuo mmụọ, tigbuo mmadụ, udele ka ga-ejupùtakwa n'eluigwe.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Omenala Igbo ga-adịrịrị.", "author": "Chidi Igwe", "title": "Omenala Igbo -- Mmemme Iri Ji Ọhụụ", "category": "Mmemme"},
{"text": "Izunna Okafor dere akụkọ a", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "Otu onye ọrụ ugbo na-ewu èwù n'Ifite-Ọgwarị dị n'okpuru ọchịchị ime obodo Ayamelum nke steeti Anambra, bụ Maazị Anthony Nnubuonye eturula ugo ma nweta onyinye nkwanyeùgwù dịka ọkaibe n'ọrụ ugbo n'atụmatụ CBN ACGSF 2020, nke a maara dịka 'Central Bank of Nigeria and the Board of Agricultural Credit Guarantee Scheme Fund' nke ahọ 2020.", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "Nturuugo ahụ bụ nke Maazị Nnubuonye, onye nwe ogige ọrụ ugbo (Sheriff Farms) nwètara dịka ọkaibe n'ime ndị ọzọ sonyere n'atụmatụ ahụ, site n'ịbụ onye kacha wee mezupụta atụmatụ ọrụ ugbo ahụ, nwee ezi ndekọ bụ ọkachamma banyere etu ọrụ ugbo ya siri gaa, ma nwekwa mmepụta na owuwe ihe ubi kachasị mma, iji kwụghachi ego mgbazinye ahụ e nyere ya site n'atụmatụ ahụ na ọmụrụnwa dị n'elu ya tupu ụbọchị ikpeazụ e nyere maka ịkwụghachi ya.", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "N'okwu ya na mmemme inye nkwanyeugwu ahụ, onyeisi ụlọakụ etiti ala Nigeri bụ 'Central Bank of Nigeria (CBN)', ngalaba ya nke Awka, bụ Maazị Benedict Maduagwu kọwara na inye onyinye nkwanyùgwù ahụ bụ n'ịgbaso ntụziaka òtù nlekọta atụmatụ ahụ na onyeisi na-ahụ maka ngalaba ego; ma kọwaa na ya bụ atụmatụ akwalitela ọrụ ugbo, mmepụta ihe ugbo, akụrụngwa e ji akọ ugbo na ihe ndị ọzọ n'ọtụtụ ụzọ dị iche iche.", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "Maazị Maduagwu, nke ọ bụ onyeisi ngalaba ụlọọrụ ya na-ahụ maka ego nkwalite mmepe, bụ Oriakụ Bridget Okparaeke nọchitere anya ya na mmemme ahụ kwuru na atụmatụ ahụ na-enyekwa aka n'ọtụtụ ụzọ ime ka Nigeria nwee nri gbaanyụụ, mee ka ọtụtụ mmadụ nwee ọrụ na ebe ha si enweta ego, belata oke ọnụego a na-ere nri, ma kwalitekwa ọnọdụ akụnụba ala Nigeria na ọnọdụ obibindụ ụmụafọ Nigeria.", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "Dịka ọ na-adụ ndị mmadụ ọdụ ka ha sonyesie ike n'ọrụ ugbo, ọ gakwara n'ihu gwa ndị obere ụlọakụ ka ha na-agbazinye ndị na-arụ ọrụ ugbo ego, iji kwalite mmepụta nri.", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "N'okwu ya na mmemme ahụ, Kọmishọna na-ahụ maka ọrụ ugbo na steeti ahụ, bụ Maazị Nnamdi Onukwuba kelere CBN maka ọmarịcha atụmatụ ahụ, bụ nke ọ kọwara na ọ ga-enye aka ime ka ndị na-arụ ọrụ ugbo nwee ike ịgbaziri ego n'enweghị mgbakasịahụ maọbụ ihe mkpọbiụkwụ ọbụla. O kwere nkwà na ụlọọrụ ya ga-aga n'ihu ijikọ aka ọnụ, ya na ụlọọrụ ndị ọzọ dị iche iche, iji kwalite ọrụ ugbo, kwàdo ndị ọrụ ugbo, ma sikwazie n'ụzọ dị otu ahụ gaa n'ihu n'ịkwalite mmepụta nri na steeti ahụ. ", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "N'okwu nke ya, ya bụ nwa amadi tuuru ugo, bụ Maazị Ndubonye mere ka a mara na obi bụ ya sọ añụrị banyere nke ahụ, ma kọwaa na onyinye nkwanyeùgwù ahụ bụụrụ ya nnukwu ihe agbamume n'ụzọ pụrụ iche.", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "O kelere gọọmentị steeti Anambra na ụlọakụ CBN maka atụmatụ ahụ na ọmarịcha atụmatụ ndị ọzọ ha na-ewepụtagasị iji kwàdo ọrụ ugbo na ndị ọrụ ugbo, ọkachasị dịka o siri metụta ịgbaziri ego. Ọ kpọkuzịkwara ndị ọrụ ugbo na ndị ọzọ nwere mmasị n'ọrụ ugbo ka ha were ọtụtụ ohere ọma na atụmatụ ọma ahụ gọọmentị na-ewepụtasị ugbua wee kpọrọ ihe, jiri ha kwàlite ọrụ ugbo ha, ma sikwazie na nke ahụ mee ka nri bụrụ 'atụrụ taba' n'ala Nigeria.", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "Otu n'ime ihe pụtakarịchara ihe na mmemme ahụ bụ inye ya bụ nwa amadi tuuru ugo, bụ Maazị Nnubuonye onyinye nkwanyeùgwù ahụ kpọmkwem, asambodo so ya na ọkpụrụkpụ ego dị otu narị puku naịra (N100, 000) dịka ihe nrita ya.", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "Atụmatụ CBN ACGSF, nke ebumnobi ya bụ iji kwàlite mmepute nri n'ala Nigeria, bụ nke e guzobere site n'atụmatụ iwu 'Decree 20' nke ahọ 1977 ma bụrụkwa nke a malitere itinye n'ọrụ na imezùpụta ya n'ọnwa Epure nke ahọ 1978. ", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "Ya bụ atụmatụ nke e jiri ọkpụrụkpụ isi ego dị ijeri naịra atọ (N3b) wee malite, nwezịrị ọkpụrụkpụ isi ego dị ijeri naịra ise (N50) ugbua, ma bụrụkwa nke nyegoro ego mgbazinye karịrị otu narị ijeri naịra, iri abụọ na abụọ, na ụma narị isii na iri atọ na abụọ (N122.632b) nyegara ndị ọrụ ugbo.", "author": "Izunna Okafor", "title": "Onye Ọrụ Ugbo Anambra Eturula Ugo Dịka Ọkaibe n'Atụmatụ Ọrụ Ugbo CBN ACGSF 2020", "category": "Mmemme"},
{"text": "Izunna Okafor, Awka", "author": "Chidi Igwe", "title": "A Kpọkuola Ndị Anambra Ka Ha Kwụsị Ịga Mposi Aghara Aghara", "category": "Naijiria"},
{"text": "Dịka mba ụwa merùbèrè mmemme ụbọchị ịga mposi nke ahọ 2019, a kpọkuola ma dụọ ụmụafọ steeti Anambra ka ha zèere ịga mposi aghara aghara, ọ kachasị n'ebe ezighị ezi na steeti ahụ.", "author": "Chidi Igwe", "title": "A Kpọkuola Ndị Anambra Ka Ha Kwụsị Ịga Mposi Aghara Aghara", "category": "Naijiria"},
{"text": "Ya bụ òkù bụ nke a kpọrọ dịka isi ụlọ ọrụ na-ahụ maka gburugburù na steeti ahụ, bagidèrè na amụmà inye nkuzi na ibu agha megide ịga mposi aghara aghara, bụ ozi nke ha bùru wee gagharịa n'ọtụtụ mpaghara ebe dị iche iche na steeti ahụ. Ndị dị iche iche sonyere na ya bụ atụmatụ nkuzi gụnyèrè ndị sitere ụlọ ọrụ ihe bànyere mkpocha na nzàcha dị n'aka na steeti ahụ, bụ ndị a maara dịka 'Anambra State Waste Management Agency (ASWAMA)'; ndị sitere ụlọ ọrụ ọrụ 'Operation Clean and Healthy Anambra' a màara dịka Ọcha Brigade; ndị ji otu ahọ efe àlà nna ha, tinyere ọtụtụ òtù ọrụ ndị ọzọ.", "author": "Chidi Igwe", "title": "A Kpọkuola Ndị Anambra Ka Ha Kwụsị Ịga Mposi Aghara Aghara", "category": "Naijiria"},
{"text": "N'okwu ya bànyere nke ahụ, nnukwu onye enyemaka pụrụ ichè nye Gọvanọ n'ihe gbasaara ijikwa àtịtị, bụ oriakụ Florence Ọraedum, kọwara na isi sekpụ ntị n'amụmà inye nkuzi ahụ bụ ime ka ndị Anambra mara bànyere ọtụtụ ihe egwù dị iche iche dị n'ịga mposi aghara aghara na ebe ekwesighị ekwesi, ọbụnadị dịka ọ kpọkùrù ha ka ha sonyesie ike n'ezi ebumnobi nke ọchịchị nọ ugbu a na steeti ahụ ime Anambra ka ọ bụrụ eji ama àtụ nakwa steeti kachasị adị ọcha n'ala Nigeria.", "author": "Chidi Igwe", "title": "A Kpọkuola Ndị Anambra Ka Ha Kwụsị Ịga Mposi Aghara Aghara", "category": "Naijiria"},
{"text": "Na ntụnye nke ha n'ótù n'ótù, nnukwu onye enyemaka pụrụ ichè nyere Gọvanọ n'ihe gbasaara gburugburu, ịchọ gburugburu mma nakwa ọnọdụ ihu eligwe, bụ Oriakụ Chinwe Anịemena, na onye enyemaka pụrụ iche nye Gọvanọ n'ihe gbasaara gburugburu, bụ Maazị Francis Ịgwah kọwara atụmatụ ahụ dịka nke magburu onwe ya, ma kpọkùo Ndị Anambra ka ha sonyesie ike n'atụmatụ 'Dobe Anambra Ọcha', dụọkwa ha ka ha kwụsị ịga mposi n'ebe ezighị ezi n'ihi ihe so ya.", "author": "Chidi Igwe", "title": "A Kpọkuola Ndị Anambra Ka Ha Kwụsị Ịga Mposi Aghara Aghara", "category": "Naijiria"},
{"text": "Otu onye solitere n'ọkwa n'isi ụlọ ọrụ na-ahụ maka gburugburu, bụ Oriakụ Ngọzị Anyaragbu kelere ndị dị iche iche sonyere na ya bụ amụmà nkuzi, ma kwezie nkwà na ụlọ ọrụ ahụ ga-aga n'ihu n'ịgbasawànye ya bụ ozi. Ọ màkwàzịrị ọkwà na onye ọbụla e jidere ebe ọ na-arụ arụrụ nsị ka a ga-akpụpụ ụlọ ikpe ma were usoro iwu nyụchaa ha anya.", "author": "Chidi Igwe", "title": "A Kpọkuola Ndị Anambra Ka Ha Kwụsị Ịga Mposi Aghara Aghara", "category": "Naijiria"},
{"text": "Ụbọchị ịga mposi na mba ụwa, bụ ụbọchị pụrụ iche òtù mba ụwa weputàrà iji merùbe ịga mposi, ma lebakwaa anya n'ihe dị iche iche metụtara ịga mposi dịka ọ dị na mba ụwà, ya na otu a ga esi mee ka ọ kawanye mma.", "author": "Chidi Igwe", "title": "A Kpọkuola Ndị Anambra Ka Ha Kwụsị Ịga Mposi Aghara Aghara", "category": "Naijiria"},
{"text": "Ọ dị nchèta na nnyocha ndị WHO mèrè n'ahọ a na-egosi na mmadụ karịrị ijeri anọ na mba ụwà bì na gburugburu ruru unyi, ebe mmadụ karịrị narị ndè isii na puku iri asaa na atọ ka na-arụ arụrụ nsị.", "author": "Chidi Igwe", "title": "A Kpọkuola Ndị Anambra Ka Ha Kwụsị Ịga Mposi Aghara Aghara", "category": "Naijiria"},
{"text": "Isiokwu mmemme ụbọchị ebe aa na-aga mposi nke ahọ a bụ \"Leaving No One Behind\" nke pụtara, ma a tụgharị ya, \"N'agbahàpụghị Onye Ọbụla.\"", "author": "Chidi Igwe", "title": "A Kpọkuola Ndị Anambra Ka Ha Kwụsị Ịga Mposi Aghara Aghara", "category": "Naijiria"},
{"text": "Izunna Okafor, Awka", "author": "Chidi Igwe", "title": "Obianọ Agbapeela Àkwà Ngafè MCC Ọnịtsha Ka E Dozichàrà Ya", "category": "Naijiria"},
{"text": "Aka na-achị steeti Anambra, bụ Gọvanọ Willie Obianọ agbapeela àkwà ngafè okporo ụzọ ahụ dị na mpaghara MCC Ọnịtsha, ka ndị mmadụ malitekwa ịga na ya, dịka gọọmenti dozichàra ya ma mee ka ọ kwụrụ chịm ọzọ.", "author": "Chidi Igwe", "title": "Obianọ Agbapeela Àkwà Ngafè MCC Ọnịtsha Ka E Dozichàrà Ya", "category": "Naijiria"},
{"text": "Ọ dị ncheta na ya bụ àkwà ngafè, nke ọtụtụ ụkwụ na-aga na ya kwa ụbọchị, bụ nke otu nnukwu ụgbọala suru n'ime ọnwa gara, we sugọọ ya, nke mezịrị ka ọ bụrụ ọnyà ọnwụ nyere si na ya agafe ụzọ awara awara ahụ, bụ nke mekawazịrị ka gọọmenti steeti ahụ mechigodi ya ma dozigharịa ya, iji gbanahị ihe égwù, ihe ọdachi maọbụ ihe mberede.", "author": "Chidi Igwe", "title": "Obianọ Agbapeela Àkwà Ngafè MCC Ọnịtsha Ka E Dozichàrà Ya", "category": "Naijiria"},
{"text": "Ka ọ na-agbapegharị ya bụ àkwà, Gọvanọ Willie Obianọ mere ka a mara na ọ bụ ụlọ ọrụ ngo Julius Berger ka e nyèrè ya bụ ọrụ, iji rụọ ya n'ogoogo dị elu, maka oke mpà ya bụ àkwà dị nyere ndụ mmadụ, ọbụnadị dịka o nyèkwàzịrị ndị na-aga na ya bụ àkwà owuwe anya na ọ nọrọla n'ezi ọnọdụ siri ike ma dịkwa mma ụkwụ ịga ya ugbu a.", "author": "Chidi Igwe", "title": "Obianọ Agbapeela Àkwà Ngafè MCC Ọnịtsha Ka E Dozichàrà Ya", "category": "Naijiria"},
{"text": "Gọvanọ, onye ọ bụ ya na ụfọdụ ndị isi ọchịchị steeti ahụ sòro wee gaa ya bụ njèm, nyekwazịrị ụlọ ọrụ ahụ na-ahụ maka njem awele na steeti ahụ ka ha nwụchie ma onye ọkwọ ụgbọala ọbụla bufèrè ibu ókè na mpaghara ụzọ ọbụla na steeti ahụ n'ihi na ihe dị otu ahụ só ewèta àlà adịghị mma n'okporo ụzọ dị iche iche steeti ahụ.", "author": "Chidi Igwe", "title": "Obianọ Agbapeela Àkwà Ngafè MCC Ọnịtsha Ka E Dozichàrà Ya", "category": "Naijiria"},
{"text": "N'akụkụ nkè ya Kọmishọna na-ahụ maka ọrụ na steeti ahụ, bụ Maazị Marcel Ifejiọfọr kọwara na ya bụ àkwà nke ogoogo ya site n'elu ala rùrù mità ise na ụma ise, nwètara ezigbo mmerụ ahụ oge ahụ ụgbọala ahụ sùrù ya, nke na nọmìrì n'ihe ruru sentimità iri atọ, bụzị nke mere e jiri mechie ma rụgharịa ya, ka ọ nọrọkwa n'egwu ọzọ.", "author": "Chidi Igwe", "title": "Obianọ Agbapeela Àkwà Ngafè MCC Ọnịtsha Ka E Dozichàrà Ya", "category": "Naijiria"},
{"text": "Ọ kpọkuzịkwàrà ma dọọ ndị na-akwọ ụgbọala aka na ntị, ka ha zèéré ibu oke ibu, iji gbanahị imebisi okporo ụzọ ma ọ bụ iwèta ihe mberede, ọ kachasị ugbu a oge mmemme ekeresimeesi na-akpụdòbe nso.", "author": "Chidi Igwe", "title": "Obianọ Agbapeela Àkwà Ngafè MCC Ọnịtsha Ka E Dozichàrà Ya", "category": "Naijiria"},
{"text": "By Izunna Okafor", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "Ọ bụ nnọọ ihe ịgba anyammiri n'ụtụtụ ụbọchị Wenezdee, dịka dịka otu onye ogbuo ọwara ọsọ jiri ụgbọala kọtuo otu nwaanyị na-agara onwe ya n'Ọnịtsha.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "Dịka ozi e wepụtara site n'aka onye na-ahụ maka mmekọrịta ọhaneze na ụlọọrụ 'Federal Road Safety Corps, FRSC' (ngalaba steeti Anambra) bụ Maazị Paschal Anigbo siri kọwaa, ya bụ ihe mberede okporo ụzọ bụ nke mere n'isi njikọ ụzọ Okpoko dị n'Ọnịtsha, na mpaghara ụzọ awara-awara ahụ siri Enugu gaa Ọnịtsha.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "O mere ka a mara na ya bụ ajọ ihe mberede dapụtara n'ihi ịgba oke ọsọ, ma bụrụkwa nke mere n'elekere asatọ nke ụtụtụ oge otu onye na-anya ụgbọala jiri oke ọsọ wee kụtuo otu nwaanyị n'agara onwe ya n'ụzọ, ma jirikwa oke ọsọ fee ka nnụnụ, larie, nke na o nweghịzịkwa onye hụrụ ya anya ọzọ ma ya fọdụzie ịma ihe ọbụla banyere ya maọbụ ụgbọala ya.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "Akụkọ kọrọ na ndị nọ nso oge ya bụ ihe mere gbagara ebe ahụ ozigbo ma buru nwaanyị ahụ buga ya ụlọọgwụ Toronto dị n'Ọnịtsha ahụ, bụ ebe dọkịta nọrọ wee lelechaa ya ahụ, wee kwuo na ụkwa a na-apị, na mkpụrụ adịghị ya, nke pụtara na ya bụ nwaanyị alaala mmụọ.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "Ka ọ dị ugbua, a dọnyezịrị ozu nwaanyị ahụ n'ụlọ nchekwa ozu dịkwa n'otu ụlọọgwụ ahụ.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "N'akụkọ dịkwa ka ibe ya, oke ihe mberede ọzọ dapụtakwara n'akụkụ otu ọdụ mmanụ ụgbọala dị n'Ihiala, n'okpuru ọchịchị ime obodo Ihiala nke steeti Anambra, na mpaghara ụzọ awara-awara ahụ siri Ihiala gaa Ọnịtsha.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "Ya bụ ihe mberede okporo ụzọ bụ nke dapụtara oge ụgbọala abụọ — 'Toyota Hiace' (nwere akàrà CAL15XJ) na 'Actros Tanker' (nwere akàrà FGG176YU) kwòkọrọ isi ọnụ, ma bụrụkwa nke metụtara mmadụ iri na ise (ụmụnwnwoke isii na ụmụnwaanyị iteghete) nọ n'ime ụgbọala ahụ oge ya bụ ihe mere.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "Mmadụ iri n'ime ha (ụmụnwoke anọ na ụmụwaanyị isii) nwetàra nnukwu mmerụahụ n'ụdị dị iche iche, oge ya bụ ihe mberede mere; mana o nweghị onwe ọbụla tụfuru ndụ ya.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "Ndị ahụ bụzị ndị e buuru wee gaa ụlọ ahụ ike 'Our Lady of Lourdes Hospital Ihiala' maka nlekọta na inye ha ọgwụgwọ.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "N'okwu ya banyere nke ahụ, onyeisi ụlọọrụ FRSC na steeti Anambra, bụ Maazị Andrew A. Kumapayi kasìri ezinụlọ onye nke ha nwụrụ obi ma kpee ka Chineke nabata mkpụrụobi nwaanyị ahụ nwụrụ anwụ ma mekwa ka o zuru ike na ndokwa. O kpekwara ka ndị nke nwetara mmerụahụ gbakerechaa nke ọma n'oge adịghị anya.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "Ọ kpọkuzịkwara ndị na-anya ụgbọala ka ha kwụsị ịgba oke ọsọ, ma nye ndị ji ụkwụ aga ndụmọdụ ka ha na-esi n'ebe ahụ a rụrụ maka ndị ji ụkwụ wee na-agafe oge ọbụla, karịa ịgbafe n'etiti iro, n'ihi na ọ bụ ihe ndị ahụ na-ewetakarị ihe mberede okporo ụzọ na ọnwụ mberede.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịtsha", "category": "Naijiria"},
{"text": "Buusu sị na mmekọrịta ahụ bụ ụtọ nwanne. Ọ na-abụkwa a tọkọọ aro ọnụ, ihe a na-achọ adị nso.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "N'ịgbaso nke a, òtù ahụ jikọtara ndị gọvanọ ndịda anyanwụ ala Nigeria enweela ọgbakọ pụrụ iche, ebe ha nọrọ wee tinye okwu ọnụ banyere ihe dị iche iche metụtara ala Nigeria, mpaghara ahụ, na ọ dịmma ndị ha na-achị, ọkachasị dịka o siri metụta ọnọdụ nchekwa, atụmatụ imegharịiwu ahụ e ji n'aka ugbua, na okwu ndị ọzọ a kpụ n'ọnụ", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "Nnukwu ọgbakọ ahụ wééré ọgbakọ n'obi gọọmenti steeti Lagos dọtàrà ndị gọvanọ niile sitere mpaghara ahụ, ma bụrụkwa nke ha nọrọ na ya wee kwekọrịta ma kpebikwa ọtụtụ ihe na nchịkọta okwu dị iche iche ha tinyere ọnụ.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "N'okwu ya oge ọ na-agụpụta mkpebi dị iche iche ha nwere n'ọgbakọ ahụ, onyeisi òtù ndị gọvanọ ahụ ma bụrụkwa Gọvanọ Steeti Ondo, bụ Gọvanọ Arakunrin Oluwarotimi Odunayo Akeredolu kwùrù na ha kwenyesiri ike n'ịkwàlite ọnọdụ ịdịnotu ala Nigeria, bụ nke ga-agbado ụkwụ n'ikpe nkwụmọtọ, ọganihu, ime nwata ka e mere ibe ya, ime ihe etu o kwesiri, na ịgbaso udo n'etiti mmadụ na ibe ya.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "O kwuru na ha kwekọrịtara na iji ọkwa ọchịchị onyeisiala Nigeria ga na-agbagharị agbagharị na mpaghara mgbago ugwu na mpaghara ndịda ala Nigeria, nke pụtara na onyeisiala ọzọ ga-achị ala Nigeria ga-esirịrị mpaghara ndịda ala Nigeria, ebe ọ bụ na ndị mgbago ugwu ewerela oke nke ha.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "N'ihe banyere nchekwa, o kwuru na ndị òtù ahụ lebara anya n'ọnọdụ nchekwa ala Nigeria, kelee ndị ọrụ nchekwa ala dị ice iche maka ịgba mbọ ha iweghachite ezi ọnọdụ nchekwa n'ala Nigeria; ma kwuputekwa obiebere ha nyegara ndị dị iche tụfugoro ndị ezinụlọ ha maọbụ ndị nke ha n'ihi ajọ ọnọdụ nchekwa dị n'ala Nigeria, ọkachasị ụfọdụ ndị ọrụ nchekwa nwụgoro n'ihu ọrụ, ma kpekwazie ka mkpụrụobi ya zuo ike na ndokwa.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": " ", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "Ha kwupụtànwòrò mkpa ọ dị ka steeti dị iche iche nwee ndị uweojii nke ha; ma kpebikwa na e nwegodi ka ọnọdụ siri dị, nke na a chọrọ izite ndị ọrụ nchekwa maka ọrụ pụrụ iche maọbụ ọrụ dị añaa na steeti ọbụla, na a ga-agwarịrị Gọvanọ steeti ahụ na 'Chief Security Officer' agwa ma nweta ụsà ya tupu a kpọbata ndị ọrụ nchekwa ahụ na steeti ahụ.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "Ha gbarụrụ ihu banyere ime 'a họrọ ụmụ-ụmụ e gbuo ha ichi, họrọ ụmụ-ụmụ chie ha ọzọ' n'ihe gbasaara ikpe ikpe nkwụmọtọ; ma kwuwaa na ịkpụrụ na ịkpọchi mmadụ ga-abụrịrị nke a ga-agbaso usoro iwu kwàdoro wee mee, ma na-asọpụkwara ikike dịịrị mmadụ oge a na-eme ya.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "N'ịgbaso nkwekọrịta ahụ ndị òtù ahụ mebụrụ n'oge mbụ banyere ịchị ehi na-agagharị n'okporoụzọ, bụ nke ha màchiri kpamkpam, ha kwuputanwòrò ọzọ na mmachi ahụ ka dịkwa irè, ma sịkwa na ọ bụ n'abalị mbụ nke ọnwa Septemba ahọ a ka a ga-amalite itinye amụma iwu ahụ n'ọrụ na steeti niile dị na mpaghara ahụ megide ya bụ atụmatụ ịchị ehi na-agagharị n'okporoụzọ.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "Ha kwekọrịtakwara na gọọmenti etiti na steeti dị iche iche ga-ekesà ego ọbụla e weputere site n'àkpà ego etiti maka ịkwàdò atụmatụ 'Nigeria Police Security Trust Fund' iji buso ajọ ọnọdụ nchekwa agha. ", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "N'ihe gbasara atụmatụ iwu metụtara mmanụ agbidi bụ 'Petroleum Industry Bill (PIB) Law' ndị omeiwu ahụ kèlèrè ụlọ omeiwu etiti maka mbọ ha gbagoro n'ịkwàdò ya bụ atụmatụ iwu. Ha bụ ndị gọvanọ jụrụ ịnabata ka a na-enye obodo ndị ahụ e si na ha egwupụta mmanụ agbidi pasentị atọ (30%) nke ego e nwetara, ma kwàdo ka a na-enye ha pasentị ise, dịka ụlọ nnọchianya etiti siri wee kwàdo. Ha jụkwara ịnabata ka a na-etinye pasentị iri atọ nke úrù e ritere na mmanụ n'ihe gbasaara ịmịpụtà mmanụ ahụ na isucha ha.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "Ndị otu ahụ kwuru na ọ dịghị ha mma n'obi bụ usoro ahụ e kwuru a ga-esi wee nwere ụlọọrụ 'Nigeria National Petroleum Company Limited (NNPC)', kwuo na ha anabataghị ka ọ bụrụ isi ụlọọrụ na-ahụ maka ego n'ala Nigeria ga na-elekọta ya bụ ụlọọrụ NNPC, ma kpọọ òkù ka a hazie usoro onwunwe ya bụ ụlọọrụ n'okpuru atụmatụ 'Nigeria Sovereign Investment Authority (NSIA), ebe ọ bụ na ogoogo gọọmenti atọ niile nwere òkè na ya bụ ụlọọrụ.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "N'iji kwalitekwuo ọnọdụ ọchịchị onyekwuoucheya, ndị gọvanọ ahụ jụrụ ịnabata mwepu ahụ e wepuru ka a na-esi n'usoro eletroniiki wee na-ezipu, na-ezikọta, ma na-ezipu mpụtara nhọpụta ọchịchị, bụ nke ndị omeiwu etiti wepuzịrị ugbua oge ahụ ha na-emegharị atụmatụ iwu ahụ na-ahụ maka nhọpụta ọchịchị.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "Ndị òtù ahụ nọkwazịrị na nzukọ ahụ wee nabata ma kwuwaa na steeti Lagos ga-abụzị ebe ha jiri mere isi ụlọọrụ ọkpụtọrọkpụ ha, ọbụladị dịka ha kelere Gọvanọ steeti ahụ maka ile ha ọbịa nke ọma n'ọgbakọ ahụ, ya na ezi ọrụ dị iche iche ọ na-arụ na steeti ahụ, maka na ihe a gba n'aka, e jighị enyò ele ya.", "author": "Izunna Okafor", "title": "Ndị Gọvanọ Ndịda Anyanwụ Enweela Nzukọ Ọzọ Na Lagos, Lee Ihe Ha Kpebiri", "category": "Ndọrọndọrọ Ọchịchị"},
{"text": "Izunna Okafor, Awka", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ka ọ dọchara aka na ntị ọtụtụ oge bànyere nke ahụ, gọọmenti steeti Anambra amalitela ịkụtùsì ụlọ/ọdụ ahịa na ihe ndị ọzọ dị iche iche a rụrụ n'ebe ekwesighị ekwesi na steeti ahụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ụfọdụ n'ime ihe ndị ahụ a kụtùrù bụ nke a rụnyere n'okpuru ebe eriri ọkụ latiriki nwere ike dị egwu (bụ 'High Tension Wire' n'asụsụ bekee) siri gaa; ebe ndị ọzọ bụkwa ndị a rụnyere n'elu ọwà mmiri, bụ ebe idè mmiri si agafè.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Atụmatụ ọrụ ịkụtùsi ihe ndị ahụ bụ nke a bàgidere na mpaghara 'Club Road' bụ nke a ma n'oge mbụ dịka 'Abakaliki Street' dị n'Akwa bụ isi obodo steeti ahụ, ma bụrụkwa nke ọ bụ ụlọọrụ 'Awka Capital Territory Development Authority (ACTDA)' nọ n'isi ya, site na njikọ aka ndị ọrụ nchekwa dị iche iche.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "N'okwu ọ gwara ndị nta akụkọ banyere nke ahụ, onyeisi ụlọọrụ ACTDA, bụ Maazị Amaechi Okwuosa kwuru na ha adọọla ndị ahụ aka na ntị ọtụtụ ugboro bànyere ime ihe dị etu ahụ, nà ihe égwù dị na ya; mana ha kachiri ntị nọrọ n'ebe ahụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ọ dụrụ onye ọbụla na-achọ ịrụnye ihe ọbụla ka o buru ụzọ nweta nkwàdo site n'aka gọọmenti tupu o mebe nke ahụ, ma dọkwa aka na ntị ka onye ọbụla chọrọ igo àlà n'Awka buru ụzọ kpọtụrụ ma nweta nkwàdo maọbụ ọnụ mmiri okwu ụlọọrụ ACTDA banyere nke ahụ, maka ịkwa ngara m mara n'oge ikpeazụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Dịka ọ na-arụtụ aka n'ọtụtụ ihe egwu dị iche iche dị na mmadụ ịrụnye ihe n'okpuru ebe eriri ọkụ latiriki gara maọbụ ebe ọwà mmiri gara; Maazị Okwuosa makwazịrị ọkwà ma dọọ aka na ntị na onye ọbụla a ga-ahụ ka ọ na-abagide n'ihe dị etu ahụ ọzọ, ga-abụ onye a ga-anwụchi ma kpụpụ ya ụlọ ikpe, nyekwa ya ntaramahụhụ ruru ya, karịa naanị ịkụtù ihe ahụ onye ahụ rụrụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Otu onye n'ime ndị ahụ a kụtùrù ihe ha ụbọchị ahụ, ma bụrụkwa onye na-ere ihe oriri dị iche iche n'akụkụ ebe ahụ, bụ Maazị Ekene Ugbaja gbàra akaebe na gọọmenti kàrà ọdụ ahịa ya akàrà nkụtù ma dọọkwa ya aka na ntị ka o si ebe ahụ pụọ kemgbe ọnwa ole na ole gara aga.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "O kwuru na n'eziokwu, na ya chọrọ ịpụ n'ebe ahụ dịka gọọmenti siri gwa ya, mana ihe ya jiri ka nọrọ ebe ahụ wee ruo ụbọchị ahụ abụghị maka na ọ na-atọ ya ụtọ maọbụ ka o wee mara ihe gọọmenti ga-eme; kama na ọ bụ n'ihi na ya enweghị ego ọ ga-eji ga chọrọ ọdụ ahịa dị mma ebe ọzọ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ọ dị ncheta na otu nwaanyị na nwa ya zùtèrè ọnwụ ike na nso nso a na Nnewi, oge eriri ọkụ latiriịi gbabìrì ma dakwasa n'elu ụlọ ha, bụ nke a rụrụ n'okpuru ebe ọkụ latiriki ahụ siri gaa.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ezi nwa afọ steeti Anambra ahụ na-ewu èwù na mba ụwa ma bụrụkwa ọkaibe n'ihe gbasaara ahụike, bụ Dọkịta Godwin Maduka emeela ka ụwa mara na ya ka so azọ ọkwa gọvanọ steeti ahụ, bụ nke a ga-eme n'abalị isii nke ọnwa Nọvemba ahọ a bụ 2021.", "author": "Izunna Okafor", "title": "Anambra 2021: Mụ Onwe M Ka So Azọ, PDP Eweputebèghị Mmadụ —Maduka", "category": "Ndọrọndọrọ Ọchịchị"},
{"text": "Dọkịta Madụka kwupụtàrà nke a na nnukwu mmemme ọ chịkọbara na nsonso a n'Ọka bụ isi obodo steeti Anambra, bụ mmemme oriri na ọñụñụ o jiri sị ndị na-akwàdo ya 'Daalụ' maka nkwụdosiike ha nà nkwàdó pụrụ iche ha nyègoro ya na njem ahụ ọ na-abagide ịzọ ọkwa gọvanọ steeti ahụ, bụkwa nke ọ na-azọ n'okpuru òtù ndọrọndọrọ ọchịchị 'People's Democratic Party (PDP)'.", "author": "Izunna Okafor", "title": "Anambra 2021: Mụ Onwe M Ka So Azọ, PDP Eweputebèghị Mmadụ —Maduka", "category": "Ndọrọndọrọ Ọchịchị"},
{"text": "Ya bụ nwoke ọrụ obi ebere kwupụtara na obi adịghị ya mma banyere etu ndịisi otu ndọrọndọrọ PDP siri meso ya na nhọpụta ime ụlọ ahụ ha mere na nsonso a, bụ nke ọ bụ naanị vootu ise ka o nwetere na ya; ọbụladị dịka ọ kọwara ya bụ nhọpụta ime ụlọ dịka nke aghụghọ na mago-mago jupụtara n'ime ya.", "author": "Izunna Okafor", "title": "Anambra 2021: Mụ Onwe M Ka So Azọ, PDP Eweputebèghị Mmadụ —Maduka", "category": "Ndọrọndọrọ Ọchịchị"},
{"text": "Dịka o siri kwuo, ọ ka bụkwa onye òtù ndọrọndọrọ ọchịchị PDP, n'agbànyèghị ihe ahụ ndịisi ọchịchị  mere òtù ahụ mere ya . O kwukwàrà na ọ gaara ahapụ òtù ndọrọndọrọ ahụ, bàá n'otu ndọrọndọrọ ọzọ; mana ọ sị na ebe ọ bụ na PDP enwebeghị onye a hụbara ama ha wepụtara ga-eji aha òtù ndọrọndọrọ ahụ wee zọọ ọkwa, na ya na ka nọkwa n'òtù ahụ.", "author": "Izunna Okafor", "title": "Anambra 2021: Mụ Onwe M Ka So Azọ, PDP Eweputebèghị Mmadụ —Maduka", "category": "Ndọrọndọrọ Ọchịchị"},
{"text": "Dịka ọ na-ekwupụta ọzọ n'ebe o doro anya na o nwebèghị onye ọbụla a mà kpọnkwem òtù ndọrọndọrọ ọchịchị PDP weputere maka ịzọ ọkwa gọvanọ ahụ, Dọkịta Madụka, onye nwere nzere ọkammụta atọ n'ihe gbasaara ahụike, gàkwàrà n'ihu mee ka mara na ọtụtụ Ndị Anambra chọrọ ka ọ bụrụ gọvanọ steeti ahụ; ọbụladị dịka o kwupụtara ezi olileanya o nwere na ọ ga-enwetarịrị nturuugo na nhọpụta ọkwa Gọvanọ ahụ a ga-eme n'ọnwa anọ na-abịa abịa.", "author": "Izunna Okafor", "title": "Anambra 2021: Mụ Onwe M Ka So Azọ, PDP Eweputebèghị Mmadụ —Maduka", "category": "Ndọrọndọrọ Ọchịchị"},
{"text": "Banyere ihe ọ ga-eme ma ọ bụrụ na o mechaa turu ùgò dịka Gọvanọ steeti ahụ, Dọkịta Maduka kwuru na ebumnobi o ji azọ ọkwa gọvanọ bụ ka o jeere steeti ya na Ndị Anambra ozi, n'ihi na o meela ọtụtụ ihe na-ewu ewu na ihe dara ụda na mba ụwa, nweta nzere na agụmakwụkwọ dị iche iche, ma nwekwa ezi ọgụgụisi, amamihe na ahụmahụ dịka ezi onye ndu, bụzị nke mere ya ka ọ bụrụ onye kacha tozuo òkè n'ime ndị niile ahụ so ya azọ ọkwa gọvanọ ahụ.", "author": "Izunna Okafor", "title": "Anambra 2021: Mụ Onwe M Ka So Azọ, PDP Eweputebèghị Mmadụ —Maduka", "category": "Ndọrọndọrọ Ọchịchị"},
{"text": "O kwuru na o nweta nturuugo, na ọ ga-enwògharị ngalaba ahụike nglaba mmụta na ngalaba ọrụ ugbo steeti ahụ; kwalite njem ala, njem ikuku na njem mmiri; kwàdo ma kwàlite ndị ntorobịa na ụmụnwaanyị etu o kwesiri; ma kwàlitekwazie ọnọdụ obibindụ ụmụafọ steeti ahụ na ọnụego a na-enweta n'ime steeti ahụ.", "author": "Izunna Okafor", "title": "Anambra 2021: Mụ Onwe M Ka So Azọ, PDP Eweputebèghị Mmadụ —Maduka", "category": "Ndọrọndọrọ Ọchịchị"},
{"text": "Ya bụ nwa amadi nwe ụlọọrụ 'Las Vegas Pain Institute and Medical Cente' dị na mba USA gàrà n'ihu kwe nkwà na ọ ga-ekpochasị gburgburu Ohimiri Naịja ma mee ka ézì ọhịa kwụsị ịkpagharị n'ebe ahụ, waghee ya bụ Ohimiri Naịja wee ruo 'Atlantic Ocean', iji mee ka e jiri ụgbọ mmiri na-ebulata ngwaahịa n'ebe ahụ. O mekwazịrị ka a mara na o nweghị ezinụlọ ọbụla n'Anambra ga-ebi n'ụlọ akịrịka ma ọ bụrụ gọvanọ steeti ahụ n'ihi na ọ ga-arụgharị ụlọ ọbụla dị etu ahụ, tinyere ọtụtụ nkwà ndị ọzọ o kwere. ", "author": "Izunna Okafor", "title": "Anambra 2021: Mụ Onwe M Ka So Azọ, PDP Eweputebèghị Mmadụ —Maduka", "category": "Ndọrọndọrọ Ọchịchị"},
{"text": "Dịka ọ na-agwa ọhaneze na-akwàdó ya ka ha kwụdosiere ya ike, Dọkịta Madụka kpọkukwàzịrị isi ọchịchị otu ndọrọndọrọ PDP ka ha mee ihe ziri ezi na ihe kwesiri ekwesi ma mekwa ya ngwangwa, dịka o siri metụta usoro na mkpebi iwepụta onye ga-eji aha otu ahụ wee zọọ ọkwa gọvanọ, maka na ọ ga-aghọ ha ahịa n'ọtụtụ ụzọ dị iche iche ma ọ bụrụ na ha emeghị ihe ziri ezi na ihe kwesiri ekwesi ma mekwa ya ngwangwa, dịka ya bụ nhọpụta ọchịchị na-akpụdobe nso n'ike n'ike ugbua.", "author": "Izunna Okafor", "title": "Anambra 2021: Mụ Onwe M Ka So Azọ, PDP Eweputebèghị Mmadụ —Maduka", "category": "Ndọrọndọrọ Ọchịchị"},
{"text": "By Izunna Okafor", "author": "Chidi Igwe", "title": "Obiano Agbapeela Okporo Ụzọ Igwe GNC Ezeudo n'Uke", "category": "Naijiria"},
{"text": "A kpọkuola ndị aka ji akụ n'ime steeti Anambra ka ha nyere gọọmenti aka n'ịkwàlite ọrụ mmepe obodo, site n'ịrụnyegasị ihe dị iche iche na-akwalite ọnọdụ obibindụ na ọnọdụ mmepe n'ime ime obodo dị iche iche na steeti ahụ.", "author": "Chidi Igwe", "title": "Obiano Agbapeela Okporo Ụzọ Igwe GNC Ezeudo n'Uke", "category": "Naijiria"},
{"text": "Gọvanọ Obianọ kpọrọ oku a na mmemme ịgbape okporo ụzọ a maara dịka 'Igwe GNC Ezeudo Road' dị n'okpuru ọchịchị Idemili North nke steeti Anambra, ma bụrụkwa nke ọ bụ onye ọrụ obi ebere, bụ Maazị Tochukwu Kpajie rụrụ ya.", "author": "Chidi Igwe", "title": "Obiano Agbapeela Okporo Ụzọ Igwe GNC Ezeudo n'Uke", "category": "Naijiria"},
{"text": "Ya bụ okporo ụzọ bụ nke ogologo ya dị otu kilomita, ma bụrụkwa nke e tinyesikwara ọkụ okporo ụzọ ji ike si anyanwụ arụ ọrụ na ya, tinyere ihe ndị ọzọ ga-eme ka ya bụ okporo ụzọ nọọ ọdụ etu o kwesiri, ma gharakwa imebì ngwangwa.", "author": "Chidi Igwe", "title": "Obiano Agbapeela Okporo Ụzọ Igwe GNC Ezeudo n'Uke", "category": "Naijiria"},
{"text": "N'okwu ya oge ọ na-agbape ya bụ okporo ụzọ, Gọvanọ Obianọ, nke onye nọchitere anya ya bụ odeakwụkwọ ọkpụtọrọkpụ n'isi ụlọ ọrụ na-ahụ maka ọrụ na steeti ahụ, bụ Maazị Emeka Ohuoha kelere nwa amadi ahụ rụrụ ya bụ okporo ụzọ maka inwe mmasị n'ihe gbasaara ọnọdụ mmepe obodo ahụ, ma werekwa ya dịka ihe na-echu ya ụra, bụzị nke mere o jiri rụọ ya bụ okporo ụzọ.", "author": "Chidi Igwe", "title": "Obiano Agbapeela Okporo Ụzọ Igwe GNC Ezeudo n'Uke", "category": "Naijiria"},
{"text": "O mere ka a mara na ịkwàlite mmepe bụ ihe dịịrị onye ọbụla, ma kpọkuo ndị Anambra ka ha nyere gọọmenti aka n'ịkwalite mmepe tọrọ atọ na steeti ahụ n'ihi na otu onye anaghị achụ ngwere mgbahige aja, wee bụrụzie ugbua akụnụba ala Nigeria nọzị na ndaghachiazụ n'ihi ọrịa nje korona nakwa ọdịda nke ọnụ ego na-aba n'akpa gọmeenti.", "author": "Chidi Igwe", "title": "Obiano Agbapeela Okporo Ụzọ Igwe GNC Ezeudo n'Uke", "category": "Naijiria"},
{"text": "Gọvanọ Obianọ jikwazịrị ohere ahụ wee chetara ndị Anambra mkpa ọ dị na ha na-echekwa onwe ha ma na-echekwa mmadụ ibé ha site n'iyi uwe mkpuchi imi nakwa site n'irube isi nye ntụziaka niile gọọmenti nyere, iji wee gbanahị ibute maọbụ ikesà ọrịa nje korona, bụ nke chighatara azụ n'àgbà nke abụọ ya ugbua wee na-egbu ma na-agbasàkwa n'iké n'iké ugbua.", "author": "Chidi Igwe", "title": "Obiano Agbapeela Okporo Ụzọ Igwe GNC Ezeudo n'Uke", "category": "Naijiria"},
{"text": "N'okwu nke ya, eze ọdịnala obodo Uke bụ Igwe Charles Agbala kèlèrè Maazị Kpajie rụrụ okporo ụzọ ahụ maka ezi ntụnye ahụ ọ tụnyere na mmepe obodo, ma kpọkuo ndị ọzọ bụkwa ndị aka ji akụ ka ha tụnye ụtụ nke ha na mmepe obodo ahụ. O kelekwazịrị Gọvanọ Obianọ maka ụzọ dị iche iche ọchịchị ya sigoro kwàdo mmepe ime-ime obodo nakwa ngalaba dị iche iche na steeti ahụ.", "author": "Chidi Igwe", "title": "Obiano Agbapeela Okporo Ụzọ Igwe GNC Ezeudo n'Uke", "category": "Naijiria"},
{"text": "Na nzaghachi, ya bụ nwa amadi bụ isi a hụrụ kwaba okpu na mmemme ahụ, bụ Maazị Tochukwu Kpajie kwuru na o kpebiri ịrụ okporo ụzọ ahụ iji belata ihe mgbu na ihe nhịaahụ ụmụafọ obodo ahụ na-agabiga n'ebe ahụ oge ọbụla mmiri zoro, ma kwuo na ọ gụrụ nna ya lagoro mmụọ, bụ Maazị Linus Kpajie agụụ ịhụ na e tere okporo ụzọ ahụ mgba oge ọ nọ ndụ.", "author": "Chidi Igwe", "title": "Obiano Agbapeela Okporo Ụzọ Igwe GNC Ezeudo n'Uke", "category": "Naijiria"},
{"text": "Dịka ọ na-ekele Maazị Kpajie maka ya bụ ezi ọrụ, onyeisioche nchere oge nke 'Uke Development Union', bụ Maazị Chuks Ezeoba, fọkwàrà ekele n'ụkpa ọzọ wee bunye Gọvanọ Obianọ maka ọrụ mmepe ya n'ime steeti ahụ, ọkachasị ọdụ ụgbụelu mba ụwa ahụ ọ na-arụ n'Ụmụeri, nakwa ọrụ mmepe ndị ọzọ o ji n'aka nakwa ndị ọ rụchapụgoro na mpaghara na ngaaba dị iche iche.", "author": "Chidi Igwe", "title": "Obiano Agbapeela Okporo Ụzọ Igwe GNC Ezeudo n'Uke", "category": "Naijiria"},
{"text": "Izunna Okafor, Awka", "author": "Chidi Igwe", "title": "Ndị Gọvanọ Ndịda-Ọwụwa Anyanwụ A Machiena Otu IPOB", "category": "Naijiria"},
{"text": "Otu jikọtara ndị gọvanọ steeti ise nke mpaghara ndịda-ọwụwa anyanwụ ala anyị nọrọ n'izu ụka gara aga wee machie kpamkpam, otu ahụ a kpọrọ 'Indigenous People of Biafra' bụ IPOB n'aha ịchafụ, ma machiekwa ọrụ niile nke bdị otu ahụ. Nke a bụ nke e kwuputara ka ya bụ otu jikọtara ndị gọvanọ mpaghara ahụ mechara nzukọ gbanụ gbanụ maka ọrụ nchekwa, bụ nke weere ọnọdụ naṅobi Gọọmenti Enugu dị n'isi obodo steeti ahụ.", "author": "Chidi Igwe", "title": "Ndị Gọvanọ Ndịda-Ọwụwa Anyanwụ A Machiena Otu IPOB", "category": "Naijiria"},
{"text": "Otu jikọtara ndị gọvanọ steeti ise nke mpaghara ndịda-ọwụwa anyanwụ ala anyị nọrọ n'izu ụka gara aga wee machie kpamkpam, otu ahụ a kpọrọ 'Indigenous People of Biafra' bụ IPOB n'aha ịchafụ, ma machiekwa ọrụ niile nke bdị otu ahụ. Nke a bụ nke e kwuputara ka ya bụ otu jikọtara ndị gọvanọ mpaghara ahụ mechara nzukọ gbanụ gbanụ maka ọrụ nchekwa, bụ nke weere ọnọdụ naṅobi Gọọmenti Enugu dị n'isi obodo steeti ahụ.", "author": "Chidi Igwe", "title": "Ndị Gọvanọ Ndịda-Ọwụwa Anyanwụ A Machiena Otu IPOB", "category": "Naijiria"},
{"text": "Ka ọ na-agwa ndị nta akụkọ okwu na mmechi nzukọ ahụ, onyeisi otu ahụ jikọtara ndị gọvanọ mpaghara ndịda-ọwụwa anyanwụ, ma bụrụkwa aka na-achị steeti Ebonyi, bụ gọvanọ Dave Umahi mere ka a mara na mkpebi ahụ bụ n'ihi otu ọnọdụ nchekwa siri gbata kwụrụ na mpaghara ahụ nakwa ihe nke ahụ pụrụ iweta. Ọ kpọkuzịkwara ndị otu IPOB na otu ndị ọzọ na-akpọ ganị ganị na malitezie ugbu a gaba, ka ka ha chịkọlọta ma deputa ebumnobi ọbụla ha nwere ma nyefee ya site n'aka ha bụ ndị otu jikọtara ndị gọvanọ ndịda-ọwụwa anyanwụ ahụ, otu Ọhaneze Ndị Igbo na ndị otu ụlọ ọgbakọ omebe iwu etiti sitere na mpaghara ahụ.", "author": "Chidi Igwe", "title": "Ndị Gọvanọ Ndịda-Ọwụwa Anyanwụ A Machiena Otu IPOB", "category": "Naijiria"},
{"text": "Ọ sị na ndị gọvanọ niile nke mpaghara ahụ ga-eleba anya ịhụ na e mere nke ahụ otu e siri kpebie ya na steeti ha dị iche iche.", "author": "Chidi Igwe", "title": "Ndị Gọvanọ Ndịda-Ọwụwa Anyanwụ A Machiena Otu IPOB", "category": "Naijiria"},
{"text": "O kwupụtanworo nkwado nke otu jikọtara ndị gọvanọ ndịda-ọwụwa anyanwụ ahụ, nke Ọhaneze Ndị Igbo na nke ndị otu ụlọ ọgbakọ omebe iwu etiti sitere na mpaghara ahụ nyegara ịdị n'otu nke ala Naịjiria, ọbụnadị dịka ha na-akpọ oku maka ihazigharị ala Naịjiria iji hụ na e nwere ikpe nkwụmọtọ na ime ihe otu o siri kwesi ekwesi nyegara ụmụafọ Naịjiria na-enweghị onye ọbụla a na-akpagide.", "author": "Chidi Igwe", "title": "Ndị Gọvanọ Ndịda-Ọwụwa Anyanwụ A Machiena Otu IPOB", "category": "Naijiria"},
{"text": "Ndị otu kwukwara hoohaa na ntụli aka ahụ a ga-eme na steeti Anambra n'abalị iri na asatọ nke ọnwa Nọvemba ga-ewererịrị.ọnọdụ, ma gwaziekwa onyeisi ala bụ Muhammad Buharị ka o were ọsọ were ije kposie ndị ọrụ agha niile ahụ o zidatara na mpaghara ahụ, maka na e sighị n'ọdụ agbọ akwụ.", "author": "Chidi Igwe", "title": "Ndị Gọvanọ Ndịda-Ọwụwa Anyanwụ A Machiena Otu IPOB", "category": "Naijiria"},
{"text": "Ha kwuru na ha bụ ndị gọvanọ azọpụgo ụkwụ dike dị iche iche iji hụ na e nwere ezi nchekwa ndụ na akụkụba n'akụkụ ọbụla nke mpaghara ahụ niile, tinyere nchekwa nke ụmụafọ Igbo bigasị na mgbago ugwu ala anyị. Ha kwuzịkwara na ha na-emezị nnyocha dị omimi banyere mgbusi ahụ e gbusiri mmadụ na arụrụ ala dị iche iche a rụgoro na mpaghara ahụ nso nso a, ma kpọkukwa ụmụafọ mpaghara ahụ ka ha bụrụ ndị na-erubere iwu ala anyị isi.", "author": "Chidi Igwe", "title": "Ndị Gọvanọ Ndịda-Ọwụwa Anyanwụ A Machiena Otu IPOB", "category": "Naijiria"},
{"text": "Ndị gọvanọ niile nke steeti ise dị na mpaghara ahụ bịara ya bụ nzukọ, beelụ sọ nke steeti Imo, bụ onye zitere osote ya maazị Eze Madumere.", "author": "Chidi Igwe", "title": "Ndị Gọvanọ Ndịda-Ọwụwa Anyanwụ A Machiena Otu IPOB", "category": "Naijiria"},
{"text": "Ndị ọzọ ezitere na ya bụ nzukọ gụnyere osote onyeisi ụlọ ọgbakọ sineet bụ maazị Ike Ekweremadụ bụ onye nọchitere anya ndị ụlọ ọgbakọ omebe iwu etiti na ya bụ nzukọ, onye kọmanda nke '82 Division' nke ndị ọrụ agha ala Naịjiria bụ 'Major General' Adamu Abubakar, onyeisi izugbe nke Ọhaneze Ndị Igbo n'ụwa gbaa gburugburu bụ maazị Nnia Nwodo nakwa ndị isi ndu nke otu IPOB.", "author": "Chidi Igwe", "title": "Ndị Gọvanọ Ndịda-Ọwụwa Anyanwụ A Machiena Otu IPOB", "category": "Naijiria"},
{"text": "Akụkọ ndị Voice of Nigeria, nke Ijoema Okparaeke na Franklin Olua wetere gị.", "author": "Chidi Igwe", "title": "Akuko ndi Voice of Nigeria, Jenuwari 17, 2013", "category": "Akụkọ Ụwa"},
{"text": "Otu onye ọkaikpe na mba Amerịka atụọla nwa afọ ala Nigeria nga mkpụrụ. Dịka a na-ewere otu ogbe ọka na-atụpụ nanị otu mkpụrụ ọka nay a kwa afọ, nga mkpụrụ ọka bụ nga ebighi ebi, nke onye a tụrụ ya ga-anọgide n’ime ya were ruo n’ụbọchị ọnwụ ya.", "author": "Chidi Igwe", "title": "A tuola Umar Farouk Abdulmutallab nga mkpuru oka", "category": "Akụkọ Ụwa"},
{"text": "Otu onye ọkaikpe na mba Amerịka atụọla nwa afọ ala Nigeria nga mkpụrụ. Dịka a na-ewere otu ogbe ọka na-atụpụ nanị otu mkpụrụ ọka nay a kwa afọ, nga mkpụrụ ọka bụ nga ebighi ebi, nke onye a tụrụ ya ga-anọgide n’ime ya were ruo n’ụbọchị ọnwụ ya.", "author": "Chidi Igwe", "title": "A tuola Umar Farouk Abdulmutallab nga mkpuru oka", "category": "Akụkọ Ụwa"},
{"text": "Gịnị kpatara e jiri tụọ ya ụdị nga a? Umar kwetere na ikpe mara ya n’ebubo ahụ eboro ya na ọ kpara nkata ma nwakwaa ike ya ịtụ ogbunigwe n’ụgbọelu bu ndị njem aga Amerịka.", "author": "Chidi Igwe", "title": "A tuola Umar Farouk Abdulmutallab nga mkpuru oka", "category": "Akụkọ Ụwa"},
{"text": "N’ụbọchị ekeresimesi, abalị 25 nke ọnwa disemba, afọ 2009, Umar kwara mgbọ ogbunigwe yiri ya n’iba ya, were banye n’ụgbọelu na-aga Amerika. A na-akọwa na ndị otu Al-Kaịda koro Umar. O kwenyere ha were nyiri ogbunigwe n’iba ya were banye n’ugboelu bu ihe ruru mmadụ 300 si Amsterdam aga Detroit. Mgbe ha ruteweziri n’ebe ụgbọelu ha ga-ada n’Amerịka. Umar nwara ike ya ime ka obugbigwe ya gbawaa, ma gbuo ma ya ma ndị ọzọ so eme njem n’ụgbọelu ahụ. Mana aka apụghị ya.", "author": "Chidi Igwe", "title": "A tuola Umar Farouk Abdulmutallab nga mkpuru oka", "category": "Akụkọ Ụwa"},
{"text": "Ndị njem ibe ya jisiri ike jikpaa Umar ahụ, were meghụọ ogbunigwe ahụ nke Umar munyegoro ọkụ.", "author": "Chidi Igwe", "title": "A tuola Umar Farouk Abdulmutallab nga mkpuru oka", "category": "Akụkọ Ụwa"},
{"text": "E mechara kpee Umar ikpe n’Amerika. Umar jiri ọnụ yak were na ikpe mara ya.", "author": "Chidi Igwe", "title": "A tuola Umar Farouk Abdulmutallab nga mkpuru oka", "category": "Akụkọ Ụwa"},
{"text": "Izunna Okafor, Awka", "author": "Chidi Igwe", "title": "IPOB Abụghị Otu Iyi Egwu -- Ọhaneze Ndị Igbo", "category": "Naijiria"},
{"text": "Otu Ọhaneze Ndị Igbo n'ala anyị akatọọna nkwuwa ahụ ndị ọrụ agha ala anyị kwuwara bụ nke sị na otu 'Indigenous People of Biafra' (IPOB) bụ otu iyi egwu, ma sị na nke ahụ adabaghị adaba chaa chaa. Ha jụrụ ya jụwapụ ya isi ma kwuo hoohaa na otu IPOB abụghị otu iyi egwu chaacha, ọkachasị dịka iwu siri kọwaa ihe bụ otu iyi egwu.", "author": "Chidi Igwe", "title": "IPOB Abụghị Otu Iyi Egwu -- Ọhaneze Ndị Igbo", "category": "Naijiria"},
{"text": "Otu Ọhaneze Ndị Igbo n'ala anyị akatọọna nkwuwa ahụ ndị ọrụ agha ala anyị kwuwara bụ nke sị na otu 'Indigenous People of Biafra' (IPOB) bụ otu iyi egwu, ma sị na nke ahụ adabaghị adaba chaa chaa. Ha jụrụ ya jụwapụ ya isi ma kwuo hoohaa na otu IPOB abụghị otu iyi egwu chaacha, ọkachasị dịka iwu siri kọwaa ihe bụ otu iyi egwu.", "author": "Chidi Igwe", "title": "IPOB Abụghị Otu Iyi Egwu -- Ọhaneze Ndị Igbo", "category": "Naijiria"},
{"text": "Otu ọ dị, ndị otu a kelere ndị gọvanọ ndịda-ọwụwa anyanwụ na mbọ ha dị iche iche iji welata ịkpọ ganị ganị na ihe egwu ndị ọzọ na mpaghara ahụ, ọkachasị mwakpo ahụ ndị ọrụ agha ala anyị wakporo ndị mpaghara ahụ. Ka ha nwechara nzukọ imeobi ha n'Enugu n'abalị gara aga, ndị otu a kwuru na ha kwụdooro ala Naịjiria ịdị n'otu, naanị ma e nwee nhazigharị ghe anya oghe, bụ nke ga-eweta ikpe nkwụmọtọ, nhatanha na ihe ziri ezi, maka na o doro ewu na ọkụkọ anya na ihe amaghị kwụrụ ugbu a.", "author": "Chidi Igwe", "title": "IPOB Abụghị Otu Iyi Egwu -- Ọhaneze Ndị Igbo", "category": "Naijiria"},
{"text": "N'ozi ọ gụpụtara, onyeisi izugbe nke otu ọhaneze ndị Igbo n'ụwa gbaa gburugburu bụ maazị Nnịa Nwodo katọrọ kpam kpam, akparamagwa na akụmakụ ndị ọrụ agha ala anyị na mpaghara ndịda-ọwụwa anyanwụ ahụ, ma kpọkuo ha ka ha kwụsị nke ahụ ngwa ngwa ma kwakọrọ ngwo ngwo ha pụọ na mpaghara ahụ. Ndị otu ahụ kwuru na mgbe adịghị anya, na ha ga-enwe nzukọ pụrụ iche iji kwado ebumnobi nke nhazigharị ahụ a na-akpọ oku ya n'ala Naịjiria, ma sịkwa na ha na-akwado mkpebi niile nke otu jikọtara ndị ndu na mpaghara ọwụwa anyanwụ mere.", "author": "Chidi Igwe", "title": "IPOB Abụghị Otu Iyi Egwu -- Ọhaneze Ndị Igbo", "category": "Naijiria"},
{"text": "Ha kwuputanworo ọtụtụ mmegbu na mkpagbu dị iche iche a na-akpagbu ndị sitere mpaghara ndịda-ọwụwa anyanwụ ala anyị ma sị na nke ahụ bụ nnọọ isi sekpụ ntị n'ịkpọ ganị ganị dị iche iche nke ndị otu na-akwado Biafra na-akpọ. Nke a bụ n'ihi na e mee nwata ka e mere ibe ya, obi adị ya mma. A sịkwa na nwata zọba oke ya, a sị na ọ gbara ajọ.", "author": "Chidi Igwe", "title": "IPOB Abụghị Otu Iyi Egwu -- Ọhaneze Ndị Igbo", "category": "Naijiria"},
{"text": "Ọtụtụ ndị ukwu ndị ukwu na ndị e ji okwu ha aga izu sonyere na mmemme gụnyere: onyeisi izugbe nke otu Ọhaneze ndị Igbo n'ala anyị bụ maazị Nnia Nwodo, osote onyeisi ụlọ ọgbakọ omebe iwu sineeti nke ala anyị bụ maazị Ike Ekweremadu, aka na-achị steeti Abịa bụ gọvanọ Okezie Ikpeazu, osote gọvanọ steeti Imo bụ maazị Eze Madumere, ogbo ya nke steeti Ebonyi bụ maazị kelechi Igwe, onyeisi izugbe nke Ọhaneze ndị Igbo n'ala anyị n'oge gara aga bụ maazị Joe Irukwu, ode akwụkwọ izugbe nkeṅotu ahụ n'oge mbụ, bụ maazị Joe Nworgu, onye jibụ ọkwa minista na-ahụ maka mgbasa ozi n'ala anyị, bụ maazị Walter Ọfọnagọrọ, aka chịbụrụ steeti Anambra n'oge gara aga, bụ maazị Chukwuemeka Ezeife, tinyete ọtụtụ ndị ọzọ.", "author": "Chidi Igwe", "title": "IPOB Abụghị Otu Iyi Egwu -- Ọhaneze Ndị Igbo", "category": "Naijiria"},
{"text": "Ibe Kelechukwu, Ibadan", "author": "Chidi Igwe", "title": "Enwetala Ọgwụ Mgbochi na Ọgwụgwọ Ebola - WHO", "category": "Akụkọ Ụwa"},
{"text": "Ụlọọrụ Ahụike Mba Ụwa, WHO, akwadola ọgwụ mbụ maka iji gwọọ ma gbochie ọrịa Ebola. Nkea by ọgwụ mbụ ụlọọrụ ahụ kwadoro ngwangwa. Nkwado a gosiri na ọgwụ ahụ zuru okè n'ihe niile WHO chọrọ iji were rụọ ọrụ nke ọma ma ghara imerụ mmadụ ahụ. Ihe nchọpụta pụtara na Otu Mba Ụwa, UN, nwere ike igote ya bụ ọgwụ maka obodo ọ bụla ọrịa ahụ bakwutere dịka usoro WHO siri dị.", "author": "Chidi Igwe", "title": "Enwetala Ọgwụ Mgbochi na Ọgwụgwọ Ebola - WHO", "category": "Akụkọ Ụwa"},
{"text": "\"Nkea bụ nchọpụta dị egwu iji hụ na ndị chọrọ ọgwụ ahụ maka igbochie na ịgwọ ya bụ ọrịa nwetara ya, ma zọta ndụ ha,\" dịka Dọkịta Tedros Adhanom Ghebreyesus, bụ Onyeisi WHO kwuru. \"Afọ ise gara aga, anyị nọ n'aka Chukwu n'ebe ọrịa ahụ dị maka enweghị ọgwụ dị ma ọ bụ nke mgbochi. Mana dịka nkwado na ọtụtụ nyochaa gara, Ebola bụ ọrịa enwere ike igbochi ma gwọkwaa.\"", "author": "Chidi Igwe", "title": "Enwetala Ọgwụ Mgbochi na Ọgwụgwọ Ebola - WHO", "category": "Akụkọ Ụwa"},
{"text": "Ọgwụ Ebola ahụ hụ nke a na-agba agba, Ervebo, bụ nke Merck, amara dịka MSD na mba ndị ọzọ abụghị US na Canada, rụpụtara. Ngalaba WHO Ndụmọdụ dị n'aka egosila na ya bụ ọgwụ na-egbochi ndị mmadụ n'ebe nje Ebola ahụ bụ Zaire dị, ma bụrụ nke ọ kwadoro maka iji chụọ ọrịa Ebola ọsọ ụkwụ eru ala.", "author": "Chidi Igwe", "title": "Enwetala Ọgwụ Mgbochi na Ọgwụgwọ Ebola - WHO", "category": "Akụkọ Ụwa"},
{"text": "Anyị ga-echeta na n'afọ 2014, ya bụ ọrịa kpara ajọ ike n'ala anyị bụ Naijiria na ọtụtụ mba ndị ọzọ, nke mere onye ọ bụla ụra aga n'anya, mee nwa na-ézé nne ya, enyi na-agbara enyi ya ọsọ. Nke a bụ oge otu nwoke si mba Liberia were buru ọrịa ahụ bata Naijiria. Ụfọdụ ndị mmadụ nwụrụ maka ọrịa ahụ nke gụnyere otu dọkịta nwaanyị na Abuja.", "author": "Chidi Igwe", "title": "Enwetala Ọgwụ Mgbochi na Ọgwụgwọ Ebola - WHO", "category": "Akụkọ Ụwa"},
{"text": "Ọ na-abụ onye a gwara agwa, ma ọ nụghị anụ, o mee emee, ọ hụ ahụ; maka na agadi nwaanyị kachie ntị wụfèé aja, e bute ozu ya n'ofete nke ọzọ.", "author": "Izunna Okafor", "title": "ANSPPB Akụtuola Ụlọ A Rụrụ Ebe Iwu Akwadoghị Na Nkpor", "category": "Akụkọ Ụwa"},
{"text": "O wee bụrụ etu ahụ ka ụlọọrụ 'Anambra State Physical Planning Board' (ANSPPB) siri wee kụtuo ụlọ a rụrụ n'ebe iwu akwdòghị na Nkpọr dị n'okpuru ọchịchị Idemili North nke steeti Anambra.", "author": "Izunna Okafor", "title": "ANSPPB Akụtuola Ụlọ A Rụrụ Ebe Iwu Akwadoghị Na Nkpor", "category": "Akụkọ Ụwa"},
{"text": "N'okwu ya banyere nke ahụ, onyeisi ụlọọrụ ANSPPB, bụ Maazị Chike Mmadueke kọwara ya bụ ọrụ ịkụtu ụlọ ahụ dịka nke dabara adaba n'usoro iwu n'ihi na ya bụ ụlọ bụ nke a rụchiri n'ebe okporoụzọ siri gaa n'akụkụ ụlọ abụọ ọzọ, ma bụrụkwa ebe e si abanye n'okporo ụzọ ọzọ dịkwa n'akụkụ ebe ahụ, bụzị nke mere ka ọ na-esiri ndị bi na mpaghara ahụ ike ịbanye n'ụlọ ha, ma ya fọdụzie ịgafè n'ebe ahụ.", "author": "Izunna Okafor", "title": "ANSPPB Akụtuola Ụlọ A Rụrụ Ebe Iwu Akwadoghị Na Nkpor", "category": "Akụkọ Ụwa"},
{"text": " ", "author": "Izunna Okafor", "title": "ANSPPB Akụtuola Ụlọ A Rụrụ Ebe Iwu Akwadoghị Na Nkpor", "category": "Akụkọ Ụwa"},
{"text": "Ọ kọwara na ebumnobi ụlọọrụ ahụ abụghị imegide maọbụ imekpà ụmụ mmadụ ahụ, kama na ọ bụrụ na ha akụtughị ụlọ dị etu ahụ ma leghàra ya anya, ị mara na ndị mmadụ ga na-arụzị ụlọ n'ebe ọbụla nà etu ọbụla ha chọrọ, bụ nke ọ kọwara dịka nke adabaghị adaba nà nke megidere ezi ebumnobi aka na-achị steeti ahụ bụ Gọvanọ Willie Obianọ bù n'obi n'ọrụ mmepe ọ na-abagide na seeti ahụ.", "author": "Izunna Okafor", "title": "ANSPPB Akụtuola Ụlọ A Rụrụ Ebe Iwu Akwadoghị Na Nkpor", "category": "Akụkọ Ụwa"},
{"text": "Ọ kpọkukwazịrị ndị na-arụ ụlọ ka ha gbaa mbọ na-enweta nkwàdo gọọmentị site n'aka ụlọọrụ gọọmentị dị iche iche e wepụtara maka ime nke ahụ, iji wee gbanahị ịkwa ngarammara n'oge ikpeazụ, maka na ajụghị ajụ wee rie na-ebute arịaghị arịa wee nwụọ.", "author": "Izunna Okafor", "title": "ANSPPB Akụtuola Ụlọ A Rụrụ Ebe Iwu Akwadoghị Na Nkpor", "category": "Akụkọ Ụwa"},
{"text": "N'okwu ha n'otu n'otu, ụfọdụ ndị bi na mpaghara ahụ, bụ ndị achọghị ka a kpọọ aha ha, mèrè ka a mara na ha dọrọ onye nwe ụlọ ahụ (bụkwa onye bi na Lagos) aka na ntị megide ụdị ajọ ọrụ ahụ oge ọ na-arụ ya bụ ụlọ. Ha kwuru na ha nyekwàrà ụlọọrụ ANSPPB mkpesa banyere nke ahụ, bụkwazị nke mere ya bụ ụlọọrụ jiri zitere ya bụ nwa amadi ozi ịdọ aka na ntị ọtụtụ ugboro ka ọ kwụsị ya bụ ọrụ oge ha bịara hụchaa ka ọnọdụ siri gbata kwụrụ n'ebe ahụ. ", "author": "Izunna Okafor", "title": "ANSPPB Akụtuola Ụlọ A Rụrụ Ebe Iwu Akwadoghị Na Nkpor", "category": "Akụkọ Ụwa"},
{"text": "Ka o sila dị, ha kọwara na n'agbanyeghị ihe ndị a niile na ịdọ aka na ntị ahụ, na ya bụ nwoke gara n'ihu kachie ntị na-arụ ya bụ ụlọ ma na-arụsikwa ya ike, wee ruo ụbọchị ahụ a bịara kụtuo ya, o wee mee ya 'vam' n'anya. Ụfọdụ n'ime ha kwàrà arịrị na ha enwebeghị ike ịnyà ụgbọala ha wee pụọ kemgbe ihe dịka ọnwa ise ugbua, n'ihi na nwoke ahụ jiri ya bụ ụlọ wee rụchie ọnụụzọ ama ha ebe ha si apụta.", "author": "Izunna Okafor", "title": "ANSPPB Akụtuola Ụlọ A Rụrụ Ebe Iwu Akwadoghị Na Nkpor", "category": "Akụkọ Ụwa"},
{"text": "Ụlọọrụ ANSPPB nọkwara ụbọchị ahụ wee kụtuo ụfọdụ ihe ndị ọzọ iwu akwadoghị a rụrụ na mpaghara okporoụzọ ahụ, ebe ụfọdụ ndị na-arụkwa ọrụ n'ebe ahụ bụkwa ndị a nwụchikọrọ ụbọchị ahụ, ma bụrụkwa ndị a ga-akpụpụ ụlọikpe, ebe a ga-eji usoro iwu wee nye ha ọnọdụ, ma sikwazie n'ụzọ dị etu ahụ dọọ ndị ọzọ na-eme ihe dị etu ahụ aka na ntị maka adịghị ama ama 'O' gwara 'O'.", "author": "Izunna Okafor", "title": "ANSPPB Akụtuola Ụlọ A Rụrụ Ebe Iwu Akwadoghị Na Nkpor", "category": "Akụkọ Ụwa"},
{"text": "Ọ na-abụ a nyụọ nsị, a kapịàghị ya ọnụ, ọ bụrụ òtòrò, maka na ọ na-adị mma, a kpụchaa Diji, a kpụnye ya óké ji n'aka.", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "N'ịgbaso nke a, aka na-achị steeti Anambra, bụ Gọvanọ Willie nọrọ na nsonso a wee nye ndị eze ọdịnala ọhụrụ obodo Orsumoghu, Ideani na Ugbene asambodo, iji gosi na gọọmenti kwàdoro ma nye ha ikike ịbụ eze ọdịnala obodo ha dị iche iche.", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "Mmemme inye asambodo a bụ nke weere ọnọdụ n'ebe obibi Gọvanọ dị n'Amawbia, ma bụrụkwa nke ọtụtụ ndị dị iche iche e ji okwu ha agba izu n'ime steeti ahụ sonyere na ya.", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "Ya bụ mmemme bụ nke a nọrọ na ya wee nye Igwe Steven Onyekwelu Ezeji asambodo dịka eze ọdịnala obodo Ideani dị n'okpuruọchịchị ime obodo 'Idemili North'; nye Igwe Samson Chimakwa asambodo dịka eze ọdịnala obodo Ugbene dị n'okpuruọchịchị ime obodo 'Awka South'; ma nye Igwe Elochukwu Mbanefo asambodo dịka eze ọdịnala obodo Orsumoghu dị n'okpuruọchịchị ime obodo Ihiala.", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "N'okwu ya oge ọ na-enyefe ha asambodo ahụ, Gọvanọ Obianọ kọwàrà omenala Igbo, ọdịnala Igbo, na ọdịbendị dịka ihe dị ezi mkpa na nke bakwara urù nke ukwuu, ma kwupụta mkpa ọ dị na ụmụafọ Igbo na-asọpụrụ ma na-echekwaba ihe ndị ahụ nke ọma, malite na ndị eze ọdịnala obodo ọbụla wee ruo na ndị ha na-achị achị. ", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "Ọ kọwakwara ndị eze ọdịnala dịka ndị bara oke úrù na ndị nwere nnukwu ọrụ nà ntụnye pụrụ iche n'ichekwaba omenala na ọdịnala, na n'ịkwàlite udo ọganihu na mmepe obodo. ", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "O kwuru na ọ bụ mmasị ọchịchị ya ịkwàlite ezi mmepe tọrọ àtọ n'ime-ime obodo niile e nwere na steeti ahụ, ma kpọpụtasịa ụfọdụ ụzọ dị iche iche o sigòrò mee nke ahụ. Ọ kpọkùkwazịrị ndị eze ọdịnala ahụ ka sonyesie ike n'ịkwàdo na imezùputa amụmà na atụmatụ ọrụ mmepe dị iche iche ọchịchị ya ji n'aka na steeti ahụ, ọkachasị n'ime obodo ha dị iche iche. ", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "Ọ dụrụ ha ọdụ ka ha gbaa mbọ kwàlite udo tọrọ àtọ na ịdịnotu n'obodo ha dị iche iche, ma hụkwa na e nwere ezi mmekọrịta n'etiti ha na ndị ji ọkwa ọchịchị obodo ha, na ndị ha na-achị achị.", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "N'okwu nke ya, Kọmishọna steeti ahụ na-ahụ maka ihe gbasaara echichi ọdịnala na ọchịchị ime-ime obodo bụ Maazị Greg Obi kọwàra na asambodo ahụ e nyere ndị ahụ dabàrà adabà n'usoro iwu na-achị steeti ahụ.", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "O kelere Gọvanọ Obianọ maka inye eze ọdịnala atọ ahụ asambodo, bụ nke ọ kọwara na o meela ka echichi ha na ọnọdụ ha dịka ndị eze ọdịnala obodo ha zuo òkè. O kwukwara na nke ahụ ga-enye aka n'ụzọ pụtara ìhè n'ịkwàlite udo na ọnọdụ mmepe bụ ịgbà n'ime obodo atọ ahụ.", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "Na ntụnye nke ya, onyeisioche òtù jikọtara ndị eze ọdịnala na mpaghara ndịda-ọwụwa anyanwụ ala Nigeria, ma bụrụkwa eze ọdịnala obodo Ọnịtsha, bụ Igwe Nnaemeka Alfred Achebe gwàrà ndị eze ọdịnala ọhụrụ ahụ ka ha were eziokwu, égwù nke Chineke na ịkwụba aka ọtọ wee duo obodo ha.", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "Na nzaghachi ha n'otu n'otu, eze ọdịnala atọ ahụ, kèlère gọọmenti steeti Anambra maka inye ha asambodo ahụ, bụ nke gosiri na ha abụrụla ndị steeti ahụ mà dịka ndị eze ọdịnala obodo ha dị iche iche. Ha kwekwazịrị nkwa na site n'enyemaka Chineke, na ha ga-eji ocheeze ha wee rụọ ọrụ nke ọma, kwàlite udo na ọnọdụ mmepe n'obodo ha dị iche iche na steeti ahụ n'izugbe.", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "Ụfọdụ ndị dị iche iche sonyere na mmemme ahụ gụnyere Kọmishọna na-ahụ maka mgbasa ozi na ịkụziri ọhaneze ihe ha kwesiri ịma, bụ Maazị C-Don Adinuba; osote Ọkaokwu ụlọomeiwu steeti Anambra, bụ Dọkịta Paschal Agbọdike; Kọmishọna na-ahụ maka agụmakwụkwọ, bụ Ọkammụta Kate Omenugha; onye ndụmọdụ pụrụ iche nye Gọvanọ n'ihe gbasaara ọchịchị ime obodo na echichi ọdịnala, bụ Ọkaiwu Vera Okechukwu, tinyere ụfọdụ ndị ọzọ ọnụ na-eru n'okwu, nakwa ndị sitere obodo atọ ahụ e nyere Igwe ha asambodo.", "author": "Izunna Okafor", "title": "Obiano Enyela Igwe Ọhụrụ Orsumoghu, Ideani na Ugbene  Asambodo", "category": "Akụkọ Ụwa"},
{"text": "Ótù nnukwu ụgbọala e ji ebu ibu (nwere akara efere ABN 440 VP) na nnukwu ụgbọala ọzọ e jikwa ebu ibu (enweghị ákàrà) nọrọ ụbọchị Tuzdee wee nwee ihe mberede okporouzọ, dị n'okporoụzọ ochie Umuokpu esi aga Ọnịsha.", "author": "Izunna Okafor", "title": "Ihe Mberede Okporo Ụzọ Abụọ Ọzọ Adapụtala n'Anambra", "category": "Akụkọ Ụwa"},
{"text": "Onye na-ahụ maka mgbasàozi n'ụlọọrụ 'Federal Road Safety Corps' (FRSC) n'ime steeti Anambra, bụ SRC Florence Edor kwupụtara nke a n'ozi ọ kụpụụrụ ndị nta akụkọ n'Awka.", "author": "Izunna Okafor", "title": "Ihe Mberede Okporo Ụzọ Abụọ Ọzọ Adapụtala n'Anambra", "category": "Akụkọ Ụwa"},
{"text": "Dịka o siri kwuo, ndị ọnọmgbeomere kwuru na ọ bụ ịgba oke ọsọ na mmadụ isi n'ụzọ ekwesighị ekwesi wee chọọ ịgbafè ụgbọala ọzọ kpàtàrà ihe mberede okporoụzọ ahụ. Ọ kọwara na ihe mberede ahụ mètụtàrà mmadụ anọ (bụcha ụmụnwoke), mana o nweghị onye ọbụla n'ime ha nwetara mmerụahụ ọbụla maọbụkwanụ tụfuo ndụ ya.", "author": "Izunna Okafor", "title": "Ihe Mberede Okporo Ụzọ Abụọ Ọzọ Adapụtala n'Anambra", "category": "Akụkọ Ụwa"},
{"text": "O kwuzịrị na ndị ọrụ FRSC nọ n'Ọka (Awka) gara n'ebe ahụ ya bụ ihe mberede mere ozigbo, wee bughasịa ụgbọala na ihe ndị ahụ dachiri ụzọ.", "author": "Izunna Okafor", "title": "Ihe Mberede Okporo Ụzọ Abụọ Ọzọ Adapụtala n'Anambra", "category": "Akụkọ Ụwa"},
{"text": "Ka ọ na-ekwu okwu bànyere nke ahụ, onyeisi ụlọọrụ FRSC na steeti Anambra, bụ C.C. Andrew Kamapayi dọrọ ndị na-anya ụgbọala aka na ntị megide ịgba oke ọsọ na isi n'ụzọ ekwesighị ekwesi wee na-agbafè onye ọzọ, ọkachasị n'ebe gbagọrọ agbagọ.", "author": "Izunna Okafor", "title": "Ihe Mberede Okporo Ụzọ Abụọ Ọzọ Adapụtala n'Anambra", "category": "Akụkọ Ụwa"},
{"text": "N'akụkọ nke ọzọ dịkwa ka ibè ya, mmadụ ise ọzọ gbanahịrị ọnwụ ha, dịka otu nnukwu ụgbọala NISSAN nwèrè nsogbu mberede, wee dànyere otu onye ọgbatumtum na-agara onwe ya na ncherịta ihu ụlọụka 'Deeper Life Church' dị n'Ụmụnze, n'okpuru ọchịchị 'Orumba South' nke steeti Anambra.", "author": "Izunna Okafor", "title": "Ihe Mberede Okporo Ụzọ Abụọ Ọzọ Adapụtala n'Anambra", "category": "Akụkọ Ụwa"},
{"text": "Akụkọ kọrọ na ya bụ ihe mberede dapụtara oge ụgbọala ahụ pụnahịrị onye na-anya ya n'aka n'ihi ihe ahụ mebiri na ya oge ọ nọ n'ọsọ, nke mezịrị ka o búó ya aka, ò wèé dànyere onye na-anya ọgbatumtum bụ Maazị Jacob Okoye, bụkwa onye na-abịa n'ihu oge ahụ.", "author": "Izunna Okafor", "title": "Ihe Mberede Okporo Ụzọ Abụọ Ọzọ Adapụtala n'Anambra", "category": "Akụkọ Ụwa"},
{"text": "Mmadụ ise (nwoke anọ na ótù nwaanyị) nọ n'ime ụgbọala ahụ oge ya bụ ihe mberede dapụtàrà, mana mmadụ atọ n'ime ha (nwoke abụọ na otu nwaanyị) nwètèrè mmerụahụ n'ogoogo dị iche iche n'ihe mberede ahụ, ma bụrụkwazie ndị otu onye ọrụ obi ebere nọ ebe ahụ mgbe ahụ buuru gaba ụlọọgwụ ozigbo maka inye ha ọgwụgwọ, tupu ndị ọrụ FRSC sitere mpaghara Ụmụnze wee bịaruo n'ebe ahụ oge ha nwetachara ya bụ ozi. O nweghịkwa onye ọbụla n'ime mmadụ ise ahụ tụfùrù ndụ ya.", "author": "Izunna Okafor", "title": "Ihe Mberede Okporo Ụzọ Abụọ Ọzọ Adapụtala n'Anambra", "category": "Akụkọ Ụwa"},
{"text": "Dịka ọ na-adọ ndị na-anyà ụgbọala aka na ntị ka ha gba mbọ na-eleru ụgbọala ha anya nke ọma tupu ha eburu ya pụta n'okporoụzọ, onyeisi ụlọọrụ FRSC na steeti ahụ bụ CC Kumapayi kpekwazịrị ka ndị ahụ nwetara mmerụahụ gbakere ma nwere onwe ha n'oge adịghị anya.", "author": "Izunna Okafor", "title": "Ihe Mberede Okporo Ụzọ Abụọ Ọzọ Adapụtala n'Anambra", "category": "Akụkọ Ụwa"},
{"text": "Ndị ọrụ nsọnyụ ọkụ steeti Anambra nọrọ na nsonso a wee gbochie ajọ ihe mberede chọrọ ịdapụta n'Ọka (Awka) site n'ịsọnyụ ọkụ dapụtàrà n'akụkụ ọdụ mmanụ ụgbọala Stanel dị na mpaghara ụzọ awara awara ahụ siri Enugu gaa Ọnịsha.", "author": "Izunna Okafor", "title": "N'Anambra, A Gbanyụọla Ọkụ Ọgbụgba Dapụtara n'Akụkụ Ọdụ Mmanụ Stanel", "category": "Akụkọ Ụwa"},
{"text": "Ya bụ ọkụ ọgbụgba bụ nke malitere n'ihe dịka elekere iri na otu nke ụtụtụ n'ụbọchị Satọdee isi ngwụcha izuụka gara aga, ma bụrụkwa nke e kwuru na ọ bụ ọkụ ịkpa (ịgba ọhịa ọkụ) mere o jiri wee màlite n'akụkụ ọhịa dị n'ebe ahụ, o wee nwúsàbazie, nke mezịrị ka a kpọọ ndị ọrụ nsọnyụ ọkụ steeti ahụ; ha wee wụchaa n'ebe ahụ ozigbo ahụ, wee gbanyụọ ya.", "author": "Izunna Okafor", "title": "N'Anambra, A Gbanyụọla Ọkụ Ọgbụgba Dapụtara n'Akụkụ Ọdụ Mmanụ Stanel", "category": "Akụkọ Ụwa"},
{"text": "N'okwu ya banyere nke ahụ, onye nọgodi dịka onyeisi ụlọọrụ Stanel, bụ Maazị Chris Oragi kèlèrè Chineke na ọkụ ahụ abàtàghị n'ụlọọrụ ahụ, ma mee ka a mara na ha nwegàsịrị akụrụngwa dị iche iche e ji asọnyụ ọkụ n'ụlọọrụ ahụ, bụ nke ha kwàdobere maka ajọ ọdachi dị etu ahụ.", "author": "Izunna Okafor", "title": "N'Anambra, A Gbanyụọla Ọkụ Ọgbụgba Dapụtara n'Akụkụ Ọdụ Mmanụ Stanel", "category": "Akụkọ Ụwa"},
{"text": "Dịka ọ na-ekele ndị nyere aka mee ka a mara banyere ọkụ ọgbụgba ahụ, Maazị Oragi gbarụkwàrà ihu banyere etu ụfọdụ ndị mmadụ siri gbasàá ozi ụgha banyere ya bụ ọkụ ọgbụgba n'usoro nzikọrịta ozi dị iche iche site n'ikwu ya ka ọ dàá ụdà ma dịkwa óké égwù karịa ihe ọ bụ n'ezie, ọbụladị dịka ọ dọrọ ndị mere ihe dị etu ahụ aka na ntị ka ha gbaa mbọ na-enyòcha ozi ha nke ọma tupu ha agbasàá ya, ka ha were ghara ime ụmụ mmadụ ọbara mgbalielu maọbụ tinye ha n'ọnọdụ ọgbaaghara.", "author": "Izunna Okafor", "title": "N'Anambra, A Gbanyụọla Ọkụ Ọgbụgba Dapụtara n'Akụkụ Ọdụ Mmanụ Stanel", "category": "Akụkọ Ụwa"},
{"text": "N'okwu nke ya, onyeisi ọrụ nsọnyụ ọkụ na steeti Anambra bụ Maazị Martin Agbili nyèrè nkọwa banyere etu ha siri nwete òkù mberede maka ọkụ ọgbụgba ahụ, nke mezịrị ha jiri kwado onwe ha ozigbo ma buru ngwaọrụ ha wụchaa ebe ahụ ma gbòchie ya bụ ọkụ.", "author": "Izunna Okafor", "title": "N'Anambra, A Gbanyụọla Ọkụ Ọgbụgba Dapụtara n'Akụkụ Ọdụ Mmanụ Stanel", "category": "Akụkọ Ụwa"},
{"text": "O mere ka a mara na ụlọọrụ ahụ dị ezi njikere ibusò ọkụ ọgbụgba agha na igbòchikwa ya kpamkpam n'ime steeti ahụ. Ọ kpọkùzịkwara ndị ndu obodo dị iche iche, ndịisi ụka, ndị ndu òtù dị iche iche na ndịisi ụlọọrụ ka ha gba mbọ nyere ha aka n'agha ahụ a na-ebu megide ọkụ ọgbụgba n'ime steeti ahụ site n'ịsụchasị ọhịa dị na gburugburu ụlọọrụ ha, ịgbanyụsị ọkụ ha na ihe ndị ọzọ dị n'ụlọ ha tupu ha apụọ, ma gbasòkwa usòrò na ntụziaka dị iche iche e nyere iji gbanahị ọkụ ọgbụgba.", "author": "Izunna Okafor", "title": "N'Anambra, A Gbanyụọla Ọkụ Ọgbụgba Dapụtara n'Akụkụ Ọdụ Mmanụ Stanel", "category": "Akụkọ Ụwa"},
{"text": "Dịka ọ na-echètere ndị mmadụ na ụgụrụ ka dịkwà ugbua, Maazị Agbili nyèkwàzịrị ọhaneze ndụmọdụ ka ha kpọtụrụ ụlọọrụ ha n'oge mgbe ọbụla ha hụtara ọnọdụ ntụmadụ ọkụ ọgbụgba, iji wee gbata ọsọ ma gbanyụọ ya n'ogè.", "author": "Izunna Okafor", "title": "N'Anambra, A Gbanyụọla Ọkụ Ọgbụgba Dapụtara n'Akụkụ Ọdụ Mmanụ Stanel", "category": "Akụkọ Ụwa"},
{"text": "Mmadụ iri na otù nọrọ na nsonso a wee nweta ọzụzụ n'ọrụ aka dị iche iche ma nwetekwa nkwàdo n'ụdị dị iche iche iji màlite ihe dị iche iche ha mụrụ n'okpuru ọchịchị Anaocha dị na steeti Anambra.", "author": "Izunna Okafor", "title": "N'Anaọcha, E Nyela Mmadụ 11 Ọzụzụ n'Ọrụ Aka, Nye Ha Nkwàdo", "category": "Akụkọ Ụwa"},
{"text": "Atụmatụ inye ọzụzụ na inye nkwàdo ahụ bụ nke e wepụtara site n'aka onyeisioche nchere oge n'okpuru ọchịchị ahụ, bụ Maazị Patrick Onyedum, ma bụrụkwa nke e sitere na ya wee nye ndị ahụ sonyere na ya ọzụzụ na ngalaba ọmụmụ ọrụ aka dị iche iche, nke gụnyere ịkwa akwa, ighe ihe oghighe, ịchọ mma, usoro nzikọrịta ozi ọgbara ọhụrụ, ịrụ ọkụ, na ihe ndị ọzọ.", "author": "Izunna Okafor", "title": "N'Anaọcha, E Nyela Mmadụ 11 Ọzụzụ n'Ọrụ Aka, Nye Ha Nkwàdo", "category": "Akụkọ Ụwa"},
{"text": "N'okwu ya na mmemme ịchịkọta ọzụzụ ahụ, bụ nke weere ọnọdụ n'isi obodo okpuru ọchịchị Anaọcha, bụ Neni; onyeisioche nchere oge ahụ, bụ Maazị Onyedum kwuru na ebumnobi ọzụzụ ọrụ aka ahụ bụ iji chụọ ụbịam ọsọ ma nye ndị ahụ nkwàdo iji bụ ndị kwụụrụ onwe ha, ma sikwazie n'ụzọ dị etu ahụ bèlata ọnọdụ enweghị ọrụ.", "author": "Izunna Okafor", "title": "N'Anaọcha, E Nyela Mmadụ 11 Ọzụzụ n'Ọrụ Aka, Nye Ha Nkwàdo", "category": "Akụkọ Ụwa"},
{"text": "O kwuru na ọ bụ site n'ime obodo dị iche iche ka ha siri họpụta ndị sonyere n'ọzụzụ ahụ, nke gụnyere ma ụmụnwoke ma ụmụnwaanyị.", "author": "Izunna Okafor", "title": "N'Anaọcha, E Nyela Mmadụ 11 Ọzụzụ n'Ọrụ Aka, Nye Ha Nkwàdo", "category": "Akụkọ Ụwa"},
{"text": "Ọ kọwara na ọ nwetere nkwàdo site na ndị dị iche iche e ji okwu ha agba ìzù n'okpuru ọchịchị ahụ maka ịkwàdo ndị sitere obodo dị iche iche, ma kpọkuzie ndị ọzọ bụ ndị aka ji àkụ ka ha hụta mkpà ọ dị ịkwàdò ọmarịcha atụmatụ dị etu ahụ na ịkwàdo ndị ọzọ ihe na-esiri ike site n'inyere ha aka ịbụ ndị kwụụrụ onwe ha, maka na ọ na-aka mma ịkụziri mmadụ etu e si akụta azụ karịa inye ya naanị azụ.", "author": "Izunna Okafor", "title": "N'Anaọcha, E Nyela Mmadụ 11 Ọzụzụ n'Ọrụ Aka, Nye Ha Nkwàdo", "category": "Akụkọ Ụwa"},
{"text": "O kelekwazịrị Maazị Ken Okafor maka ibutesi akụrụngwa dị iche iche e jiri kwàdo ndị ahụ mụrụ ọrụ aka ahụ, ma kpee ka Chineke gọzie ma kwụghachi ya na ndị ọzọ tụnyere ụtụ n'otu ụzọ maọbụ nke ọzọ, ọbụladị ka ọ kpọkuru ndị ahụ ka ha jiri ọzụzụ na nkwàdo ahụ e nyere ha nwee bàárá onwe ha úrù.", "author": "Izunna Okafor", "title": "N'Anaọcha, E Nyela Mmadụ 11 Ọzụzụ n'Ọrụ Aka, Nye Ha Nkwàdo", "category": "Akụkọ Ụwa"},
{"text": "N'okwu nke ya, otu onye n'ime ndị e ji okwu ya agba ìzù ma bụrụkwa onye butere akụrụngwa na igwè ọrụ ahụ e bunyesiri ndị ahụ e nyere ọzụzụ, bụ Maazị Ken Okafor maka ọmarịcha atụmatụ ahụ owepụtara nàkwà usoro ndị ọzọ o sigoro wèta ezi ọchịchị n'okpuru ọchịchị ahụ site n'ịkwalite ezi ọnọdụ obibindụ ụmụafọ ahụ, ịkwàdo mmadụ ịkwụrụ onwe ya na ịkwàlite ọnọdụ mmepe n'ìzùgbe. ", "author": "Izunna Okafor", "title": "N'Anaọcha, E Nyela Mmadụ 11 Ọzụzụ n'Ọrụ Aka, Nye Ha Nkwàdo", "category": "Akụkọ Ụwa"},
{"text": "O mere ka a mara na ọ bụ ihe ndị ahụ kpàlirir ya o jiri butesie akụrụngwa na ígwè ọrụ ahụ e bunyesiri ndị ahụ sonyere n'ọzụzụ, dịka otu ụzọ isi tụnye ụtụ nke ya, n'ihi na ekwesighị ka a hapụrụ naanị gọọmenti ọrụ ahụ, maka na ọ bụ site n'ijikọ aka ọnụ ka a pụrụ isi nwete mmeri n'agha ahụ a na-ebu megide ụbịam nà enweghị ọrụ.", "author": "Izunna Okafor", "title": "N'Anaọcha, E Nyela Mmadụ 11 Ọzụzụ n'Ọrụ Aka, Nye Ha Nkwàdo", "category": "Akụkọ Ụwa"},
{"text": "Onyeisioche obodo Ichida, bụ Maazị Coleman Ubah na onyeisi ụmụnwaanyị n'obodo ahụ, bụ Oriakụ Appolonia Osigwe kelere onyeisioche okpuru ọchịchị ahụ na ndị ọzọ nyere aka ịhụ na ọzụzụ ahụ gara nke ọma, ma nye ndị ritere urù n'atụmatụ ahụ ndụmọdụ ka ha were ihe ahụ gbasiere onwe ha mbọ ike ma bụrụkwa ndị na-ekewàpụta ohere ọrụ ma na-ewèkwazị ndị mmadụ n'ọrụ n'ime oge adịghị anya, maka na o kwesiri onye a gọziri nọkwata, ọ gọzie ndị ọzọ.", "author": "Izunna Okafor", "title": "N'Anaọcha, E Nyela Mmadụ 11 Ọzụzụ n'Ọrụ Aka, Nye Ha Nkwàdo", "category": "Akụkọ Ụwa"},
{"text": "Ụfọdụ ndị ahụ soro rite uru n'ọzụzụ ahụ, nke gụnyere Maazị Chukwuma Nwalie na Oriakụ Ebele Ezeokonkwo kelere ndị haziri ọzụzụ ahụ, ma kwe nkwà itinye ihe dị ivhe iche ha mụtara n'ọrụ, ma jirikwa ya baara onwe ha, ezinụlọ ha na obodo ha úrù n'oge adịghị anya, site n'inye aka nke Chineke.", "author": "Izunna Okafor", "title": "N'Anaọcha, E Nyela Mmadụ 11 Ọzụzụ n'Ọrụ Aka, Nye Ha Nkwàdo", "category": "Akụkọ Ụwa"},
{"text": "Anyammiri wụsịrịnnọọ ka mmiri ozuzo ụbọchị Tuzdee na steeti Oyo, dịka ọkụ ọgbụgba dabidoro ma gbarikọọ ọtụtụ ngwaahịa na ihe ndị ọzọ gburu ego ruru nde kwuru nde naịra n'ahịa Sabo dị na steeti ahụ.", "author": "Izunna Okafor", "title": "Na Steeti Oyo, Ọkụ Agbarikọọla Ọtụtụ Ihe n'Ahịa Sabo", "category": "Akụkọ Ụwa"},
{"text": "Ya bụ ahịa Sabo bụ nke e kwuru na ọ bụ ahịa ebe a na-ere ihe a kọtara n'ugbo kacha wee buo ibù na steeti ahụ, ma bụụkwa nke ọkụ ọgbụgba ahụ malitere na ya n'elekere iri nke abalị ụbọchị Tuzdee, wee gbarikọọ ma ngwaahịa ma ngwongwo ndị mmadụ n'ebe ahụ.", "author": "Izunna Okafor", "title": "Na Steeti Oyo, Ọkụ Agbarikọọla Ọtụtụ Ihe n'Ahịa Sabo", "category": "Akụkọ Ụwa"},
{"text": "Ndị ọnọmgbeomere kwuru na a kpọrọ ndị ọrụ nsọnyụ ọkụ steeti ahụ ozigbo ọkụ ahụ malitere, mana tupu ha gbakàrịchaa ala ka ọkụkọ na-eyi akwa wee bịaruo n'ebe ahụ, ọkụ agbarikọchaala ọtụtụ ihe na ya bụ ahịa.", "author": "Izunna Okafor", "title": "Na Steeti Oyo, Ọkụ Agbarikọọla Ọtụtụ Ihe n'Ahịa Sabo", "category": "Akụkọ Ụwa"},
{"text": "N'okwu ya banyere ọkụ ọgbụgba ahụ, onyeisi ọrụ nsọnyụ ọkụ na steeti ahụ, bụ Maazị Moshood Adewuyi kwuru na ya bụ ọkụ gbara n'ahịa ahụ n'ezie, ma kwuo na ọ bụ ọdụ ahịa atọ ka ọkụ ahụ gbarikọrọ n'ebe ahụ.", "author": "Izunna Okafor", "title": "Na Steeti Oyo, Ọkụ Agbarikọọla Ọtụtụ Ihe n'Ahịa Sabo", "category": "Akụkọ Ụwa"},
{"text": "O kwuru na ọ bụ ebe a na-ekpofu ahịhịa dị na nso ahịa ahụ ka ya bụ ọkụ ọgbụgba siri wee malite, wee banyezie n'ahịa ahụ.", "author": "Izunna Okafor", "title": "Na Steeti Oyo, Ọkụ Agbarikọọla Ọtụtụ Ihe n'Ahịa Sabo", "category": "Akụkọ Ụwa"},
{"text": "Dịka o siri kọwaa, ọ bụ oge ọ fọdụrụ nkeji iri atọ ka ọ kụọ elekere iri na otu nke abalị ka e jiri wee kpọtụrụ ha banyere ọkụ ọgbụgba ahụ; ha wee gbara gaba n'ebe ahụ ozigbo, maka na ụlọọrụ ha dị nso na ya bụ ahịa.", "author": "Izunna Okafor", "title": "Na Steeti Oyo, Ọkụ Agbarikọọla Ọtụtụ Ihe n'Ahịa Sabo", "category": "Akụkọ Ụwa"},
{"text": "O kwuru na mgbe ha ruru n'ebe ahụ, na ha hụrụ na ọ bụ ọdụ ahịa asatọ ka ọkụ ahụ metụtagoro, ha wee gbochie ya ka ọ gharazie ịgbasà maọbụ banye n'ọdụ ahịa ndị ọzọ o metụtabeghị. O mekwara ka a mara na ọ bụ mkpụrụ kachúù, nkàtà na ụfọdụ ihe ndị ọzọ ka ha hụtara n'ime ọdụ ahịa ahụ.", "author": "Izunna Okafor", "title": "Na Steeti Oyo, Ọkụ Agbarikọọla Ọtụtụ Ihe n'Ahịa Sabo", "category": "Akụkọ Ụwa"},
{"text": "Ọ gara n'ihu kọwaa na ndị ahụ ekwesighị ịdị na-ekpofù maọbụ na-agba ahịhịa ọkụ na gburugburu ahịa ahụ, ebe ha ma na ha nwere ngwaahịa gburu ego ruru nde kwuru nde naịra n'ahịa ahụ.", "author": "Izunna Okafor", "title": "Na Steeti Oyo, Ọkụ Agbarikọọla Ọtụtụ Ihe n'Ahịa Sabo", "category": "Akụkọ Ụwa"},
{"text": "Ọ sị na ndị ahụ mụyere ọkụ n'ahịhịa dị n'ebe ahụ ha na-ekpofu ahịhịa n'ahịa Sabo ahụ, hapụrụ ya wee pụọ, n'anọghị leruo ya anya ka ọ gbachaa; ọkụ ahụ wee nwubànyezie n'ahịa ahụ, wee gbarikọọ ọtụtụ ihe.", "author": "Izunna Okafor", "title": "Na Steeti Oyo, Ọkụ Agbarikọọla Ọtụtụ Ihe n'Ahịa Sabo", "category": "Akụkọ Ụwa"},
{"text": "Ọ kpọkuzịrị ọhaneze ka ha kpachapụ anya etu ha na ọkụ si aga, ma gwakwazie ndị na-azụ ahịa ka ha gbaa mbọ hụ na ebe ha na-egbofu maọbụ na-esu ahịhịa ọkụ adịghị nso n'ahịa ha, iji wee gbanahị ụdị ajọ ọdachi dị etu ahụ ịdapụta ọzọ n'ọdịnihu.", "author": "Izunna Okafor", "title": "Na Steeti Oyo, Ọkụ Agbarikọọla Ọtụtụ Ihe n'Ahịa Sabo", "category": "Akụkọ Ụwa"},
{"text": "Ọ kasikwazịrị ndị ọkụ ọgbọgba ahụ metụtara obi.", "author": "Izunna Okafor", "title": "Na Steeti Oyo, Ọkụ Agbarikọọla Ọtụtụ Ihe n'Ahịa Sabo", "category": "Akụkọ Ụwa"},
{"text": "Gọọmenti etiti amalitela ikesàrà ụmụnwaanyị ruru puku abụọ na narị asatọ (2,800) ego dị nde naịra iri ise na isii, dịka ego nkwàdo n'okpuru atụmatụ 'National Social Investment Programme (NSIP)'. ", "author": "Izunna Okafor", "title": "Gọọmenti Etiti Amalitela Ikesàrà Ụmụnwaanyị Ego Nkwàdo n'Anambra", "category": "Akụkọ Ụwa"},
{"text": "Mmemme nkesà ego ahụ bụ nke weere ọnọdụ n'ogige 'Dora Akunyili Women Development Centre' dị n'Ọka (Awka) bụ isi obodo steeti ahụ, ma bụrụkwa nke e mere site n'aka Minịsta na-ahụ maka Ọdịmma Ọhaneze na Nkwalite Ọnọdụ Obibindụ, bụ Hajiya Sadiya Umar Farouk.", "author": "Izunna Okafor", "title": "Gọọmenti Etiti Amalitela Ikesàrà Ụmụnwaanyị Ego Nkwàdo n'Anambra", "category": "Akụkọ Ụwa"},
{"text": "N'okwu ya oge ọ na-agbape atụmatụ ahụ, Hajiya Farouk, nke ọ bụ odeakwụkwọ ọkpụtọrọkpụ na minịstịrị ahụ, bụ Bashir Nura Alkali nọchitere anya ya mèrè ka a mara na nke ahụ so n'otu n'ime atụmatụ dị iche iche ọchịchị onyeisiala Muhammadu Buhari weputara ma bụrụkwa nke ebumnobi ya bụ iji chụọ enweghị ọrụ na ụbịam ọsọ ụkwụ erughịala n'ala Nigeria site n'ịkwàdò ndị ntorobịa, ụmụnwaanyị di ha nwụrụ na ndị ọzọ ihe na-esiri ike.", "author": "Izunna Okafor", "title": "Gọọmenti Etiti Amalitela Ikesàrà Ụmụnwaanyị Ego Nkwàdo n'Anambra", "category": "Akụkọ Ụwa"},
{"text": "Dịka ọ na-akọwa na onyeisiala Buhari ka na-aga n'ihu n'ime ka ihu ọchị waa ụmụ mmadụ n'agbanyeghị etu ọnọdụ akụnụba ala Nigeria siri debe isi ugbua, o kwuru na ọtụtụ mmadụ eritela uru n'atụmatụ ahụ, ma mekwa ka a mara na gọọmentị etiti na-ezube isi na ya dọpụta ezinụlọ ruru otu narị nde pụọ n'ụbịam n'ime ahọ iri, dịka o siri bụrụ ọchịchọ obi Onyeisiala Buhari o jiri wepụta atụmatụ ahụ.", "author": "Izunna Okafor", "title": "Gọọmenti Etiti Amalitela Ikesàrà Ụmụnwaanyị Ego Nkwàdo n'Anambra", "category": "Akụkọ Ụwa"},
{"text": "Ọ sị na e wepụtara atụmatụ nke ikesàrà ụmụnwaanyị nọ n'ime ime obodo ego ahụ bụ iji mee ka ụmụnwaanyị sonyere n'ihe a na-eme ma sorokwa rite uru na ya.", "author": "Izunna Okafor", "title": "Gọọmenti Etiti Amalitela Ikesàrà Ụmụnwaanyị Ego Nkwàdo n'Anambra", "category": "Akụkọ Ụwa"},
{"text": "Ọ gara n'ihu kọwaa na a ga-enye ụmụnwaanyị ruru 125, 000 ego dị N20, 000 n'ime steeti iri atọ na isii e nwere n'ala Nigeria, tinyere isi obodo ala Nigeria bụ Abuja; ma kwuo na ebumnobi ha bụ ka mmadụ ruru puku abụọ na narị asatọ (2800) keta òkè n'ego ahụ n'ime okpuru ọchịchị dị iche iche na steeti Anambra.", "author": "Izunna Okafor", "title": "Gọọmenti Etiti Amalitela Ikesàrà Ụmụnwaanyị Ego Nkwàdo n'Anambra", "category": "Akụkọ Ụwa"},
{"text": "Ọ kpọkuzịrị ndị ọbụla soro rite urù n'ego ahụ ka ha tinye ya n'ihe ga-abara ha úrù iji wee sikwa ebe ahụ nweta ego ọzọ, karịa irichàpụ ya n'ọnụ.", "author": "Izunna Okafor", "title": "Gọọmenti Etiti Amalitela Ikesàrà Ụmụnwaanyị Ego Nkwàdo n'Anambra", "category": "Akụkọ Ụwa"},
{"text": " ", "author": "Izunna Okafor", "title": "Gọọmenti Etiti Amalitela Ikesàrà Ụmụnwaanyị Ego Nkwàdo n'Anambra", "category": "Akụkọ Ụwa"},
{"text": "N'okwu nke ya, Kọmishọna na-ahụ maka ọdịmma ọhaneze na ihe metụtara ụmụnwaanyị na ụmụaka, bụ Oriakụ Ndidi Mezue kelere gọọmentị etiti maka ịga n'ihu n'ezi ọrụ ya n'ịkwàlite ọnọdụ obibindụ ụmụ mmadụ n'agbanyeghị ọnọdụ ihe isi ike dị n'ala Nigeria ugbua. ", "author": "Izunna Okafor", "title": "Gọọmenti Etiti Amalitela Ikesàrà Ụmụnwaanyị Ego Nkwàdo n'Anambra", "category": "Akụkọ Ụwa"},
{"text": "Ọ kpọkuzịrị ndị ahụ ritere uru n'atụmatụ ahụ ka ha jiri ego ahụ wee mepụta ezigbo ihe ma jirikwa ya gbaara onwe ha mbọ, ka ebumnobi e jiri hibe ya wee nwee ike ịbịa na mmezù.", "author": "Izunna Okafor", "title": "Gọọmenti Etiti Amalitela Ikesàrà Ụmụnwaanyị Ego Nkwàdo n'Anambra", "category": "Akụkọ Ụwa"},
{"text": "Igbo sị na omere onye nà-èmere chi ya.", "author": "Izunna Okafor", "title": "Komishọna Mezue Azọpụtala Ndị Ara Abụọ Ọzọ n'Onitsha", "category": "Akụkọ Ụwa"},
{"text": "N'ịgbaso nke a, Kọmishọna na-ahụ maka ọdịmma ọhaneze na ihe metụtara ụmụaka na ụmụnwaanyị n'ime steeti Anambra, bụ Oriakụ Ndidi Mezue azọpụtakwuola mmadụ abụọ ọzọ nwere nsogbu n'ụbụrụ, ma kpọpụta ha n'okporo ụzọ ebe ha nọ.", "author": "Izunna Okafor", "title": "Komishọna Mezue Azọpụtala Ndị Ara Abụọ Ọzọ n'Onitsha", "category": "Akụkọ Ụwa"},
{"text": "Ndị a bụ ndị a zọpụtara na mpaghara 'Onisi Onira Garden', dị na gburugburu 'Boromeo Roundabout' dị n'Onitsha, bụ ebe ha bi n'oge mbụ wee na-emetọ ebe ahụ n'ụdị dị iche iche.", "author": "Izunna Okafor", "title": "Komishọna Mezue Azọpụtala Ndị Ara Abụọ Ọzọ n'Onitsha", "category": "Akụkọ Ụwa"},
{"text": "E buruzịrị ha abụọ wee gaa n'isi ụlọọrụ ahụ dị n'Awka, ebe Kọmishọna ahụ nọzịrị wee gbaa ha ajụjụọnụ, nke otu onye n'ime ha nọrọ na ya wee kwuo na aha ya bụ Obinna, onye Mbanọ nke steeti Imo; ma onye nke ọzọ apụghị ịkọwatanwu ihe ọbụla nwere isi banyere onwe ya.", "author": "Izunna Okafor", "title": "Komishọna Mezue Azọpụtala Ndị Ara Abụọ Ọzọ n'Onitsha", "category": "Akụkọ Ụwa"},
{"text": "Ya bụ Kọmishọna kpụchazịkwara ha isi, dozie ha ka dị ọcha, tupu e buruzie ha wee gaa n'ogige ebe a na-elekọta ndị ara na ndị ọzọ nwere nsogbu ụbụrụ dị na Nteje, n'okpuruọchịchị ime obodo Oyi. ", "author": "Izunna Okafor", "title": "Komishọna Mezue Azọpụtala Ndị Ara Abụọ Ọzọ n'Onitsha", "category": "Akụkọ Ụwa"},
{"text": "Kọmishọna Mezue kọwara na ọ bụ ebe ahụ ka a ga-anọzị wee lekọta ma gwọọ ha, kụziere ha ọrụ aka, ma nye ha nkwàdo tupu a hapụzie ha  ka ha laa, je bàára onwe ha úrù n'obodo ha dị iche iche.", "author": "Izunna Okafor", "title": "Komishọna Mezue Azọpụtala Ndị Ara Abụọ Ọzọ n'Onitsha", "category": "Akụkọ Ụwa"},
{"text": "A kpọkuola ụmụakwụkwọ, ndị nkuzi na nne na nna bụ ndị Igbo ka ha jiri asụsụ Igbo wee na-ekwurịta okwu n'ụlọakwụkwọ na n'ezinụlọ ha dị iche iche, ma n'ala Igbo ma na mpaghara ebe ndị ọzọ.", "author": "Izunna Okafor", "title": "Ọba Akwụkwọ Anambra Emeela Ụbọchị Ncheta Asụsụ Ọdịnala na Mba Ụwa", "category": "Akụkọ Ụwa"},
{"text": "Onyeisi ọba akwụkwọ Steeti Anambra (bụkwa Ọba Akwụkwọ Ọkammụta Kenneth Dike) dị n'Ọka (Awka) bụ Dọkịta Nkechi Udeze kpọrọ òkù ma nye ndụmọdụ a n'okwu ya mgbe ya na ụmụakwụkwọ na ndị nkuzi ụlọakwụkwọ dị iche iche na-akparịta ụka n'Ọka bụ isi obodo steeti ahụ.", "author": "Izunna Okafor", "title": "Ọba Akwụkwọ Anambra Emeela Ụbọchị Ncheta Asụsụ Ọdịnala na Mba Ụwa", "category": "Akụkọ Ụwa"},
{"text": "Mkparịtaụka ahụ bụ nke weere ọnọdụ na njem ngagharị ọba akwụkwọ ahụ bàgidere n'ụlọakwụkwọ ndị ahụ, iji merube mmemme ụbọchị ncheta asụsụ ọdịnala na mba ụwa (bụ 'International Mother Language Day') nke ahọ 2021.", "author": "Izunna Okafor", "title": "Ọba Akwụkwọ Anambra Emeela Ụbọchị Ncheta Asụsụ Ọdịnala na Mba Ụwa", "category": "Akụkọ Ụwa"},
{"text": "N'ịgbakwàsà ụkwụ n'isiokwu mmemme ahụ nke ahọ a, Dọkịta Udeze gbara akaebe na ọ dị mma ka mmadụ mụta ma mara na-asụ asụsụ obodo dị iche iche, n'ihi ọtụtụ uru dị iche iche nke ahụ ga-ewètara onye ahụ; mana ọ kwukwazịrị na ọ dịghị mma ka onye ọbụla tụfuo maọbụ chefuo asụsụ ọdịnala nke ya. O kwuru na onye ọbụla tụfuru maọbụ chefuo asụsụ ọdịnala ya  echefuola ma tụfuo njirimara ya, n'ihi na ihe abụọ ahụ na-agakọ ọnụ.", "author": "Izunna Okafor", "title": "Ọba Akwụkwọ Anambra Emeela Ụbọchị Ncheta Asụsụ Ọdịnala na Mba Ụwa", "category": "Akụkọ Ụwa"},
{"text": "Oge ọ na-akpọku ụmụakwụkwọ ahụ ka ha mụta ka e si asụ, na-ede ma na-agụ n'asụsụ Igbo nke ọma, dịka ndị nna-nna ha siri mee ya, ka asụsụ Igbo wee ghara ịnwụ maọbụ fùó n'oge nke ha; ya bụ onyeisi ọba akwụkwọ Anambra nyèkwara ndị nkuzi na ndị nne na nna ndụmọdụ ka ha bụrụ ndị na-akwalite ma na-agbasa oziọma banyere nkwalite asụsụ Igbo n'ụlọakwụkwọ na ezinụlọ ha dị iche iche oge ọbụla, site n'ịsụ ya ma jiri ya na-agwa ụmụ ha okwu mgbe niile, ma na-akụzikwara ha ya bụ asụsụ.", "author": "Izunna Okafor", "title": "Ọba Akwụkwọ Anambra Emeela Ụbọchị Ncheta Asụsụ Ọdịnala na Mba Ụwa", "category": "Akụkọ Ụwa"},
{"text": "O mere ka a mara na onye ọbụla tiri nwata ihe maọbụ nye ya ntaramahụhụ maka na ọ sụrụ asụsụ Igbo mèrè arụ, ma kwesikwa ka e meso ya etu ahụ. Ọ gara n'ihu kọwaa na ọrụ ịkwalite asụsụ na omenala Igbo bụ ọrụ dịịrị onye Igbo ọbụla, ma kwuo na o nweghị oge kacha mma iji mee nke ahụ n'abụghị ugbua, iji wee chekwaa ya bụ asụsụ ka ọ ghara ịnwụ dịka òtù mba ụwa UNESCO siri buo ya n'amụma na asụsụ Igbo ga-anwụ n'oge adịghị anya.", "author": "Izunna Okafor", "title": "Ọba Akwụkwọ Anambra Emeela Ụbọchị Ncheta Asụsụ Ọdịnala na Mba Ụwa", "category": "Akụkọ Ụwa"},
{"text": "N'akụkụ nke ya, onye ọrụ ọba akwụkwọ ọzọ nọ na ngalaba ndị na-ebìnye akwụkwọ n'ọba akwụkwọ steeti Anambra, bụ Oriakụ Uche Ekweozor katọrọ akparamagwa ụfọdụ ndị Igbo ndị na-ekwu na asụsụ Igbo na-eme ha ihere, ma kpọkuo ndị na-eme ihe dị etu ahụ ka ha wepụ ụdịrị echiche ahụ n'uche ha, ma were asụsụ ha na-eme ngàlá, jigidesiekwa ya ike, n'ihi ọtụtụ uru dị iche iche dị na ya.", "author": "Izunna Okafor", "title": "Ọba Akwụkwọ Anambra Emeela Ụbọchị Ncheta Asụsụ Ọdịnala na Mba Ụwa", "category": "Akụkọ Ụwa"},
{"text": "N'okwu ha dị iche iche, onyeisi ụlọakwụkwọ 'Udodimma Primary School' dị na Nodu, Ọkpụnọ, bụ Oriakụ Ata Mary; onyeisi ụlọakwụkwọ 'St. Mary's College, Awka' bụ Rev. Fr. Angelo Obiakor; na ụfọdụ ndị nkuzi ndị ọzọ sitere ụlọakwụkwọ ahụ, nke gụnyere Maazị Okoye John na Oriakụ Ebere Okeke kèlèrè ọba akwụkwọ Anambra maka iburu oziọma nkwàlite asụsụ Igbo ahụ wee bịakwute ha n'ụlọakwụkwọ ha dị iche iche.", "author": "Izunna Okafor", "title": "Ọba Akwụkwọ Anambra Emeela Ụbọchị Ncheta Asụsụ Ọdịnala na Mba Ụwa", "category": "Akụkọ Ụwa"},
{"text": "Ha kwere nkwà ịgbasi mbọ ike iji na-akwalite asụsụ Igbo n'ụlọakwụkwọ ha dị iche iche malitezie ugbua gaba, karịa ka ha si eme n'oge mbụ, dịka ọba akwụkwọ ahụ siri nye ntụziaka.", "author": "Izunna Okafor", "title": "Ọba Akwụkwọ Anambra Emeela Ụbọchị Ncheta Asụsụ Ọdịnala na Mba Ụwa", "category": "Akụkọ Ụwa"},
{"text": "Rev. Fr. Obiakor kwèkwàrà nkwà ịkpọ ọba akwụkwọ ahụ ka ha bịaghachi ọzọ maka ụdị mmemme dị etu ahụ ha ga-achịkọba, bụzị nke a ga-eme n'ụzọ kacha buo ibù.", "author": "Izunna Okafor", "title": "Ọba Akwụkwọ Anambra Emeela Ụbọchị Ncheta Asụsụ Ọdịnala na Mba Ụwa", "category": "Akụkọ Ụwa"},
{"text": "E wezùga mkparịtaụka ahụ, a nọkwara na mmemme ahụ wee nye ụlọakwụkwọ ahụ dị iche iche a gara ụbọchị ahụ akwụkwọ e biri ihe ncheta maka ịkwalite asụsụ Igbo, bụ nke ọba akwụkwọ Anambra nyegasịrị ha ka ha kòbe n'ụlọakwụkwọ dị iche iche.", "author": "Izunna Okafor", "title": "Ọba Akwụkwọ Anambra Emeela Ụbọchị Ncheta Asụsụ Ọdịnala na Mba Ụwa", "category": "Akụkọ Ụwa"},
{"text": " ", "author": "Izunna Okafor", "title": "Mama Chimamanda Adichie Anwụọla", "category": "Akụkọ Ụwa"},
{"text": "Ka ọ gachara ihe dịka ọnwa ise o jiri kwachaa nna ya, ihe mgbu ọzọ dakwasara Chimamanda Adịchie, bụ ode akwụkwọ na-ewu ewu na mba ụwa, dịka nne ya bụ Oriakụ Grace Ifeoma Adịchie nwụkwàrà.", "author": "Izunna Okafor", "title": "Mama Chimamanda Adichie Anwụọla", "category": "Akụkọ Ụwa"},
{"text": "Ya bụ nwaanyị gbara ahọ iri asaa na asatọ ka e kwuru na ọ nwụrụ n'Ọka (Awka) bụ isi obodo steeti Anambra ụbọchị Mọnde, abalị mbụ nke ọnwa Maachi ahọ a, bụkwa ụbọchị ncheta ọmụmụ di ya bụ Ọkammụta James Nwoye Adịchie lagoro mmụọ.", "author": "Izunna Okafor", "title": "Mama Chimamanda Adichie Anwụọla", "category": "Akụkọ Ụwa"},
{"text": "Tupu ọnwụ ya, Oriakụ Grace Ifeọma Adịchie bụ onye nhàzi, bụrụ nwaanyị mbụ jiri ọkwa dịka Rejistra (Registrar) nke Mahadum Nigeria dị na Nsukka, ma sorokwa n'òtù nlekọta nke ụlọọrụ Anambra State Universal Basic Education Board, ASUBEB.", "author": "Izunna Okafor", "title": "Mama Chimamanda Adichie Anwụọla", "category": "Akụkọ Ụwa"},
{"text": "N'okwu ya banyere nke ahụ, aka na-achị steeti Anambra, bụ Gọvanọ Willie Obiano gosipụtara obi mwute ya banyere akụkọ ọnwụ nwaanyị ahụ, bụ nke ọ kọwara dịka ihe mgbawa obì nyegara ezinụlọ ahụ, n'ihi na o techabeghị aka ha jiri kwaa nna, bụ onye e mere mmemme akwamozu ya n'abalị iteghete nke ọnwa Ọktooba ahọ gara aga, ka ọ nwụchara n'abalị iri nke ọnwa Juunu ahọ ahụ.", "author": "Izunna Okafor", "title": "Mama Chimamanda Adichie Anwụọla", "category": "Akụkọ Ụwa"},
{"text": "Ọ kọwara nwaanyị ahụ dịka onye biri ezi ndụ, rụọ ezi ọrụ, ma jirikwa ihe o nwere, ọgụgụisi ya na ndụ ya wee jeere Chineke na ụmụ mmadụ ozi oge ọ nọ ndụ n'ụwa. ", "author": "Izunna Okafor", "title": "Mama Chimamanda Adichie Anwụọla", "category": "Akụkọ Ụwa"},
{"text": "Ọ kasizịrị ezinụlọ ndị be Adịchie obi maka ọnwụ ezi nne ha ahụ, ma kpee ka Chineke nabàta ma nye mkpụrụobi ya ezumike udo n'eluigwe.", "author": "Izunna Okafor", "title": "Mama Chimamanda Adichie Anwụọla", "category": "Akụkọ Ụwa"},
{"text": "Ndị Oriakụ Grace Ifeoma Adichie hapụrụ ná-érú ụjụ ọnwụ ya gụnyere: Ijeoma Adichie, Uchenna Adichie, Chuks Adichie, Okey Adichie, Chimamanda Adichie, na Kenechukwu Adichie (ụmụ ya), tinyere ụmụ-ụmụ ya, ndị ọgọ ya na ụmụnne ha ndị ọzọ.", "author": "Izunna Okafor", "title": "Mama Chimamanda Adichie Anwụọla", "category": "Akụkọ Ụwa"},
{"text": "Ezinụlọ ahụ ga-ekwuzị ka mmemme akwmozu ya ga-esizị wee gaa n'oge kwesiri ekwesi.", "author": "Izunna Okafor", "title": "Mama Chimamanda Adichie Anwụọla", "category": "Akụkọ Ụwa"},
{"text": "Ọkụ ọgbụgba dapụtara na mpaghara ụzọ Amobi dị n'ime ahịa Ọchanja, n'Ọnịtsha dị na steeti Anambra emeela ọtụtụ ndị mmadụ 'echete ebebe' na nsonso a, ma tinye ọtụtụ ndị ọzọ n'ajọ ọnọdụ ihe isi ike n'otu ntabi anya.", "author": "Izunna Okafor", "title": "Ọkụ Ọgbụgba Ebibiela Ọtụtụ Ngwaahịa n'Ọchanja", "category": "Akụkọ Ụwa"},
{"text": "N'okwu ha banyere ya bụ ọkụ ọgbụgba, ụfọdụ ndị ọnọmgbeomere kwùrù na ọkụ ahụ malitere ịgba oge ọ fọdụrụ nkeji iri ka ọ kụọ elekere abụọ nke ọnụ ụtụtụ, ma sịkwa na ọ bụ ọkụ latiriiki mere ọkụ ọgbụgba ahụ jiri màlite, n'ihi na ọ bụ oge e wetere ọkụ ka ya bụ ọkụ ahụ màlitere.", "author": "Izunna Okafor", "title": "Ọkụ Ọgbụgba Ebibiela Ọtụtụ Ngwaahịa n'Ọchanja", "category": "Akụkọ Ụwa"},
{"text": "N'okwu nke ya, site n'ozi ọ kụpụụrụ ndị nta akụkọ; onye na-ahụ maka mmekọrịta ọhaneze na ndị uweojii na steeti Anambra, bụ CSP Haruna Mohammed gbàrà akaebe nà ọkụ ọgbụgba ahụ dapụtàrà n'ezie, ma mee ka a mara na onyendu ndị uweojii na-elekọta mpaghara ahụ, bụ SP Ifeanyi Iburu kpọọrọ ndị ọrụ ya wee wụchaa n'ebe ahụ ozigbo ha nwetara ozi banyere nke ahọ; ha wee chekwaa ebe ahụ, iji gbochie izu ohi ngwaahịa n'ebe ahụ maọbụ ụdị ihe ọdachi ọzọ ịdapụta.", "author": "Izunna Okafor", "title": "Ọkụ Ọgbụgba Ebibiela Ọtụtụ Ngwaahịa n'Ọchanja", "category": "Akụkọ Ụwa"},
{"text": "O mere ka a mara na a kpọtụụrụ ndị ọrụ nsọnyụọkụ mgbe ihe ahụ mere, ha wee wụchaa n'ebe ahụ ozigbo, ma nye aka wee gbanyụọ ya bụ ọkụ, nke mezịrị ka ọ ghara inwusà bàá n'ebe ndị ọzọ maọbụ bibikwuo ọtụtụ ihe.", "author": "Izunna Okafor", "title": "Ọkụ Ọgbụgba Ebibiela Ọtụtụ Ngwaahịa n'Ọchanja", "category": "Akụkọ Ụwa"},
{"text": "Na ntụnye nke ya, onye duru ndị òtù ọrụ nsọnyụ ọkụ wee bịa ọrụ ahụ, bụ DSP Kerian Uzoma, kọwara na otu ndị ọrụ nsọnyụ ọkụ na ndị uweojii siri wee gbata ọsọ ahụ n'ebe ahụ ya bụ ihe nọrọ wee mee ozigbo ozigbo a kpọtụụrụ ha.", "author": "Izunna Okafor", "title": "Ọkụ Ọgbụgba Ebibiela Ọtụtụ Ngwaahịa n'Ọchanja", "category": "Akụkọ Ụwa"},
{"text": "Ha mezịrị ka a mara na nnyocha ka na-aga n'ihu, iji chọpụta ihe ọ bụ ya kpata ajọ ọkụ ọgbugba ahụ n'eziokwu, ya na usoro mgbochi, maka ụdị ajọ ọdachi ahụ ịdapụta ọzọ n'ọdịnihu.", "author": "Izunna Okafor", "title": "Ọkụ Ọgbụgba Ebibiela Ọtụtụ Ngwaahịa n'Ọchanja", "category": "Akụkọ Ụwa"},
{"text": "Ọ kpọtụrụ akpọtụ ma zụọ azụọ na nsonso a dịka Dọkịta Nelson Omenụgha gbapuuru ndị obodo ya mmiri ọñụñụ, ma tinyesikwara ha ọkụ okporoụzọ ji ike si n'anyanwụ were arụ ọrụ.", "author": "Izunna Okafor", "title": "Omenugha Agbapuorola Ndị Nnobi Mmiri Ọñụñụ, Tinyesie Ọkụ Okporo Ụzọ", "category": "Akụkọ Ụwa"},
{"text": "Ya bụ mmiri bụ nke Dọkịta Omenugha gbapuuru ndị Umuru dị na Nnobi, n'okpuru ọchịchị ime obodo 'Idemili North' nke steeti Anambra, ebe ọkụ okporoụzọ ahụ bụkwa nke a rụnyesiri n'okporoụzọ dị n'ógbè ahụ.", "author": "Izunna Okafor", "title": "Omenugha Agbapuorola Ndị Nnobi Mmiri Ọñụñụ, Tinyesie Ọkụ Okporo Ụzọ", "category": "Akụkọ Ụwa"},
{"text": "N'okwu ya oge ọ na-agbape mmiri ọñụñụ ahụ, Bishọọpụ ụka Katọliiki na Dayọsiisi Ekwulọbịa, bụ 'Most Revd' Peter Okpalaeke, kọwara ọrụ ọma ahụ dịka nke magburu onwe ya, ma kèléé Dọkịta Omenụgha maka ịmalite, ịrụchapụ na inyefè mmiri ahụ n'aka obodo ahụ, bụkwa nke ọ kọwara dịka ihe kwesiri nñòmi.", "author": "Izunna Okafor", "title": "Omenugha Agbapuorola Ndị Nnobi Mmiri Ọñụñụ, Tinyesie Ọkụ Okporo Ụzọ", "category": "Akụkọ Ụwa"},
{"text": "Ọ kọwara nwaokorobịa ahụ bụ Dọkịta Omenụgha dịka onye nne na nna ya zụrụ nke ọma, zụlite ya n'egwu Chineke, ma kụnyekwa ezi mkpụrụ n'ime ya, bụkwazị nke o gosipụtagoro site n'ezi ọrụ. ", "author": "Izunna Okafor", "title": "Omenugha Agbapuorola Ndị Nnobi Mmiri Ọñụñụ, Tinyesie Ọkụ Okporo Ụzọ", "category": "Akụkọ Ụwa"},
{"text": "Dịka ọ na-agọzi mmiri ahụ, Bishọọpụ Ọkpalaeke gọziri nwoke ahụ gbapuru ya bụ mmiri, kpeere ya ekpere ọganihu, ma kpọkukwazie ndị ọzọ bụ ndị Chineke gọziri n'otu ụzọ maọbụ nke ọzọ, ka ha ñòmie ọmarịcha akparamagwa ahụ, site n'iji akụnụba na ihe ndị ọzọ Chineke jiri gọzie ha wee jeere Chineke, ụmụ mmadụ na obodo ozi.", "author": "Izunna Okafor", "title": "Omenugha Agbapuorola Ndị Nnobi Mmiri Ọñụñụ, Tinyesie Ọkụ Okporo Ụzọ", "category": "Akụkọ Ụwa"},
{"text": "N'okwu nke ya n'ebe ahụ, otu onye ọzọ sonyere na mmemme ịgbape mmiri ahụ, ma bụrụkwa Kọmishọna na-ahụ maka ihe e ji enyere ndụ aka, bụ Maazị Emeka Ezenwanne; ya na ògbò ya bụ Kọmishọna na-ahụ maka agụmakwụkwọ dị ala na steeti ahụ, bụ Ọkammụta Kate Omenugha fọrọ ekele n'ụkpa wee bunye ya bụ nwaokorobịa rụụrụ obodo ya ihe ndị ahụ. Ha kpọkuzịkwara ndị ntorobịa obodo ahụ ka ha na-echeta ụlọ na obodo ha oge niile site n'iwelata akụnụba ha ụlọ ma na-arụnye ihe n'obodo ha, iji mee ka obodo dị mma.", "author": "Izunna Okafor", "title": "Omenugha Agbapuorola Ndị Nnobi Mmiri Ọñụñụ, Tinyesie Ọkụ Okporo Ụzọ", "category": "Akụkọ Ụwa"},
{"text": "Ụfọdụ ndị ọzọ sonyere na mmemme ahụ, nke gụnyere onye na-anọchite anya ọgbọ nta nkwàdo Aguata nke abụọ n'ụlọ omeiwu steeti Anambra, bụ Maazị Okechukwu Okoye; ògbò ya nke na-anọchite anya ọgbọ nta nkwàdo Njikọka nke abụọ, bụ Maazị Pete Ibida; na onyeisi ụlọọrụ atụmatụ ahụike 'Anambra State Health Insurance Agency' bụ Dọkịta Simon Onyemaechi mere ka a mara na ihe ahụ nwata nwoke ahụ mere bụ nnukwu ntụnye pụtara ihè n'ịkwàlite ọnọdụ mmepe obodo ahụ, ọbụladị dịka ha gwara ndị ntorobịa obodo ndị ọzọ ka ha ñomie ma meekwa ntụnye dị etu ahụ n'ịkwalite ọnọdụ mmepe obodo ha dị icheiche, maka na a gaghị echebekwanụ gọọmentị ka o mee ihe niile.", "author": "Izunna Okafor", "title": "Omenugha Agbapuorola Ndị Nnobi Mmiri Ọñụñụ, Tinyesie Ọkụ Okporo Ụzọ", "category": "Akụkọ Ụwa"},
{"text": "Na mbụ n'okwu ya, ya bụ nwa amadi rụrụ ọrụ ahụ, bụ Dọkịta Omenugha mere ka a mara na ihe kpaliri mmụọ ya ịgbapu mmiri ahụ bụ n'ihi etu ndị obodo ahụ si akpagharị achọ ezigbo mmiri ọñụñụ oge niile, kemgbe ọtụtụ ahọ gara aga.", "author": "Izunna Okafor", "title": "Omenugha Agbapuorola Ndị Nnobi Mmiri Ọñụñụ, Tinyesie Ọkụ Okporo Ụzọ", "category": "Akụkọ Ụwa"},
{"text": "O kwuru na o kpebiri ịrụrụ ha mmiri ahụ iji gosipụta ezi nzọpụụkwụ, dịka onye ndu ndị ntorobịa ọ bụ, ma sikwazie n'ụzọ dị etu ahụ tụnye ụtụ n'ụzọ pụtara ìhè n'ịkwàlitè mmepe obodo ya, maka na ọ na-adị mma isi n'ụlọ mara mma wee pụba ama.", "author": "Izunna Okafor", "title": "Omenugha Agbapuorola Ndị Nnobi Mmiri Ọñụñụ, Tinyesie Ọkụ Okporo Ụzọ", "category": "Akụkọ Ụwa"},
{"text": "Mmemme ịgbape mmiri ahụ bụ nke dọtara ọtụtụ ndị dị icheiche e ji okwu ha agba ìzù na ngalaba dị icheiche, bụ ndị siri mpaghara ọtụtụ ebe na steeti ahụ wee bịa iji anya ha hụ ma nabata ya bụ ezi ọrụ Dọkịta Omenụgha rụrụ.", "author": "Izunna Okafor", "title": "Omenugha Agbapuorola Ndị Nnobi Mmiri Ọñụñụ, Tinyesie Ọkụ Okporo Ụzọ", "category": "Akụkọ Ụwa"},
{"text": " ", "author": "Izunna Okafor", "title": "N'Anambra, Otu Ụgbọala Asụnyela Isi n'Ọwà Mmiri", "category": "Akụkọ Ụwa"},
{"text": "Otu ụgbọala 'Nissan Xterra Jeep' enweela ihe mberede okporoụzọ, wee sụnye isi n'ọwà mmiri n'Awka, bụ isi obodo steeti Anambra.", "author": "Izunna Okafor", "title": "N'Anambra, Otu Ụgbọala Asụnyela Isi n'Ọwà Mmiri", "category": "Akụkọ Ụwa"},
{"text": "Onye mere ka ụwa mara nke a bụ SRC Florence Edor, bụ onye na-ahụ maka mgbasa ozi n'ụlọọrụ 'Federal Road Safety Corps' (FRSC), ngalaba steeti Anambra, site n'ozi ọ kọpụụrụ ndị nta akụkọ n'Awka bụ isi obodo steeti Anambra bànyere nke ahụ.", "author": "Izunna Okafor", "title": "N'Anambra, Otu Ụgbọala Asụnyela Isi n'Ọwà Mmiri", "category": "Akụkọ Ụwa"},
{"text": "O kwuru na ihe mberede ahụ dapụtara n'okporoụzọ awara awara ahụ siri Enugu gaa Ọnịtsha, ma bụrụkwa nke mere oge onye na-anyà ụgbọala (nwéré ákàrà efere ENU 612 AE), bụ Maazị Osita Obi chọrọ ka o zèére ụgbọala ọzọ si n'akụkụ ebe ekwesighị ekwesi wee kwòró ọsọ na-abịa na ncherịta ihu ya; ụgbọala ya wee dakpuo n'ime ọwà mmiri dị n'akụkụ ụzọ ahụ, ebe ọ na-ezè ya bụ nwoke na ọnwụnwa ya.", "author": "Izunna Okafor", "title": "N'Anambra, Otu Ụgbọala Asụnyela Isi n'Ọwà Mmiri", "category": "Akụkọ Ụwa"},
{"text": "SRC Edor mezịrị ka a mara na e nweghị onye ọbụla nwụrụ maọbụ nweta mmerụahụ ọbụla na ya bụ ihe mberede okporoụzọ.", "author": "Izunna Okafor", "title": "N'Anambra, Otu Ụgbọala Asụnyela Isi n'Ọwà Mmiri", "category": "Akụkọ Ụwa"},
{"text": "N'okwu ya banyere nke ahụ, onyeisi ụlọọrụ FRSC na steeti ahụ, bụ CC Andrew A. Kumapayi dọrọ ndị na-anyà ụgbọala aka na ntị banyere imegide maọbụ inupù isi nye iwu na-achị okporoụzọ, bụ nke o kwuru na ọ na-ewèta ọtụtụ ihe mberede okporoụzọ n'ụdị dị icheiche.", "author": "Izunna Okafor", "title": "N'Anambra, Otu Ụgbọala Asụnyela Isi n'Ọwà Mmiri", "category": "Akụkọ Ụwa"},
{"text": "Dịka ọ na-echetara ndị na-anyà ụgbọala na onye ọbụla e jidere ka ọ na-enupu isi n'iwu na-achị okporoụzọ bụ onye dara nnukwu iwu, ma bụrụkwa onye a ga-ádà nha puku naịra ise maọbụ a tụọ ya nga ọnwa isii, maọbụkwanụ e mee ya ihe abụọ ndị ahụ. ", "author": "Izunna Okafor", "title": "N'Anambra, Otu Ụgbọala Asụnyela Isi n'Ọwà Mmiri", "category": "Akụkọ Ụwa"},
{"text": "Izunna Okafor dere akụkọ a", "author": "Izunna Okafor", "title": "Onyeisi NCAA Agaala Njem Nleta n'Ebe A Na-Arụ Ọdụ Ụgbọelu Anambra", "category": "Akụkọ Ụwa"},
{"text": "Onyeisi ụlọọrụ ahụ na-ahụ maka njem ụgbọelu n'ala Nigeria a maara dịka ụlọọrụ 'Nigeria Civil Aviation Authority' (NCAA), bụ Capt. Nuhu Musa etoola gọọmenti steeti Anambra maka agadaga ọrụ o ji n'aka n'ebe ahụ ọ na-arụ ọdụ ụgbọelu n'Ụmụeri dị n'okpuru ọchịchị ime obodo Anambra East nke steeti ahụ. ", "author": "Izunna Okafor", "title": "Onyeisi NCAA Agaala Njem Nleta n'Ebe A Na-Arụ Ọdụ Ụgbọelu Anambra", "category": "Akụkọ Ụwa"},
{"text": "Maazị Musa kwupụtara nke a oge ọ gara njem nleta n'ebe ahụ a na-arụ ya bụ ọdụ ụgbọelu mba ụwa, ya na aka na-achị steeti Anambra bụ Gọvanọ Willie Obianọ; odeakwụkwọ ukwu steeti ahụ, bụ Ọkammụta Solo Chukwulobelu; Kọmishọna na-ahụ maka ọrụ na steeti ahụ, bụ Maazị Marcel Ifejiofor, nakwa ụfọdụ ndị ọzọ selitere isi n'ọrụ gọọmentị.", "author": "Izunna Okafor", "title": "Onyeisi NCAA Agaala Njem Nleta n'Ebe A Na-Arụ Ọdụ Ụgbọelu Anambra", "category": "Akụkọ Ụwa"},
{"text": "N'okwu ya oge ọ gagharịchara wee hụ ka ọrụ si aga n'ebe ahụ, Maazị Musa kọwara na ogoogo e ji arụ ya bụ ọdụ ụgbọelu bụ nke dabara adaba ma bụrụkwa nke kwụdisiri ike ma gbasokwa ogoogo mba ụwa n'eziokwu, n'ilekwasị anya n'etu e si arụ ya.", "author": "Izunna Okafor", "title": "Onyeisi NCAA Agaala Njem Nleta n'Ebe A Na-Arụ Ọdụ Ụgbọelu Anambra", "category": "Akụkọ Ụwa"},
{"text": "Ọ gbara akaebe na akụkụ ebe ahụ a maara dịka 'Control Tower' nke ọdụ ụgbọelu ahụ so na nke kacha mma n'ala Nigeria niile gbaa gburugburu, ma kọwakwa na ihe niile a chọrọ zùrù òké n'ebe ahụ, bụ nke na-egosi na ọ bụghị egwuregwu ka gọọmentị Anambra na-egwù n'ebe ahụ, maka na ọ kwadoro akwado.", "author": "Izunna Okafor", "title": "Onyeisi NCAA Agaala Njem Nleta n'Ebe A Na-Arụ Ọdụ Ụgbọelu Anambra", "category": "Akụkọ Ụwa"},
{"text": "O kwukwazịrị hoohaa na a rụchaa ya bụ ọdụ ụgbọelu, na ọ ga-enye aka n'ịkwalite ọnọdụ akụnụba na ọnọdụ mmepe mpaghara ebe ahụ na steeti Anambra n'izugbe.", "author": "Izunna Okafor", "title": "Onyeisi NCAA Agaala Njem Nleta n'Ebe A Na-Arụ Ọdụ Ụgbọelu Anambra", "category": "Akụkọ Ụwa"},
{"text": "Na mbụ n'okwu ya oge ọ na-edugharị ya n'ebe ahụ, Gọvanọ Obianọ nyere nkọwa banyere etu ya bụ ọrụ si aga, ma kwunwòó na ya bụ ọdụ ụgbọelu ga-amalite ịrụ ọrụ oge adịghị anya.", "author": "Izunna Okafor", "title": "Onyeisi NCAA Agaala Njem Nleta n'Ebe A Na-Arụ Ọdụ Ụgbọelu Anambra", "category": "Akụkọ Ụwa"},
{"text": "Gọvanọ Obianọ mere ka a mara na ya bụ ọdụ ụgbọelu ga-enye aka n'ọtụtụ ụzọ dị iche iche n'ịkwàlite ọnọdụ mmepe steeti ahụ, tinyere ọtụtụ úrù ndị ọzọ ọ ga-ewèta ma a rụchaa ya; ma kwekwazie nkwa ịgbasi mbọ ike hụ na a rụchara ya bụ ọrụ n'oge ahụ a kàrà àkà.", "author": "Izunna Okafor", "title": "Onyeisi NCAA Agaala Njem Nleta n'Ebe A Na-Arụ Ọdụ Ụgbọelu Anambra", "category": "Akụkọ Ụwa"},
{"text": "Izunna Okafor dere akụkọ a", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "Opekatampe, mmadụ iri na asaa gbanahịrị ọnwụ ike na nsonso a, dịka ihe mberede okporoụzọ abụọ dapụtara na mpaghara ebe dị iche iche na n'ime steeti Anambra.", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "Otu n'ime ihe mberede okporoụzọ ahụ bụ nke dapụtara n'akụkụ ọdụ mmanụ ụgbọala 'Seahorse Lubricant Ltd' dị n'Ozubulu, n'okpuru ọchịchị ime obodo Ekwusigo, ma bụrụkwa nke dapụtara n'etiti ụgbọala 'Nissan Carvan Bus' (nwere ákàrà NSH517YG) e ji ebu ndị njem nke ụlọọrụ 'Goodness and Mercy Transport', ya na nnukwu ụgbọala gwongworo 'Mack Truck' (nwere akara GGU83XA).", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "Dịka onye na-ahụ maka mmekọrịta ọhaneze na ụlọọrụ FRSC n'ime steeti Anambra, bụ SRC Florence Edor siri kọwaa, ya bụ ihe mberede okporoụzọ metụtara mmadụ asaa nọ n'ime ụgbọala abụọ ahụ oge ahụ, nke gụnyere ụmụnwoke atọ na ụmụnwaanyị anọ).", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "O kwuru na ihe mberede okporoụzọ ahụ dapụtara oge ụgbọala bọọsụ ahụ jiri ọsọ wee dànyere nnukwu ụgbọala gwongworo ahụ n'iké, oge ọ na-achọ ka ọ gbafere ya, nke ahụ wee wètazie nnukwu ihe mberede okporoụzọ chọrọ ịta isi mmadụ.", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "SRC Edor gara n'ihu mee ka a mara na mmadụ asaa niile ahụ nọ n'ime ụgbọala abụọ ahụ oge ahụ nwetachara ihe mmerụahụ okporoụzọ n'ogoogo dị iche iche, ma bụrụkwazie ndị e buuru gaa ụlọọgwụ Obijackson dị n'Okija na ụlọọgwụ 'Our Lady of Lourdes' dịkwa n'Ọkịja ahụ, maka inye ha ọgwụgwọ.", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "N'okwu ya banyere nke ahụ, onyeisi ụlọọrụ FRSC na steeti Anambra, bụ CC Andrew Kumapayi dọrọ ndị na-anya ụgbọala aka na ntị ka ha kwụsị isi n'usoro ekwesighị ekwesi wee na-agbafere ụgbọala ibe ha, maọbụkwanụ ime nke ahụ n'oge ekwesighị ekwesi. O kpekwazịrị ka ndị ahụ nwetara mmerụahụ gbakere ma nwere onwe ha oge adịghị anya.", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "N'akụkọ ọzọ dịkwa ka ibe ya, mmadụ iri nọkwara na nsonso a ghọrịa ọnwụ, dịka ihe mberede okporoụzọ dapụtara na mpaghara njikọ ụzọ Enugwu-Agịdị nke okporoụzọ ahụ siri Enugu gaa Ọnịtsha, n'ime steeti Anambra.", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "Ya bụ ọdachi bụ nke dapụtara oge ụgbọala Toyota Corolla (nwere akàrà FK 141 ODK) jiri ọsọ wee suo ihe a rụnyere n'okporo ụzọ a maara dịka 'Access Road Island', ma sukwa ụgbọala ọzọ bụ 'Toyota Highlander' oji (nwere ákàrà UMZ 253 MX) oge Highlander na-achọ iji ọsọ gbafere ya, nke mezịrị ka ha bụ ụgbọala nwezie ọtụtụ mmebi n'akụkụ ha dị iche iche.", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "N'okwu ha n'otu n'otu, ụfọdụ ndị ọnọmgbeomere, nke gụnyere Maazị Celestine Okafor, na Onyedịkachi Okoye kpọrọ òkù ka e lebà anya n'ebe ahụ ya bụ ihe mberede okporoụzọ dapụtara, bụ 'Access Road Island' n'ihi na ihe mberede okporoụzọ na-adapụtakarị na mpaghara ebe ahụ. ", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "Ndị na-anyà ụgbọala abụọ ahụ nwere ya bụ ihe mberede okporoụzọ, bụ Maazị Okezie Elibe na Maazị Emeka Nwachukwu kọwara na ọ bụ ihe ahụ a rụnyere ebe ahụ kpatara ya bụ ihe mberede jiri dapụta. Ka o sila dị, kelere Chineke na o nweghị onye ọbụla tụfuru ndụ ya n'ihe mberede ahụ.", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "N'ajụjụọnụ a gbara ya na Nawfia banyere ihe ahụ ha rụnyere n'okporoụzọ ahụ, otu onye sitere ngalaba ụlọọrụ ji ọrụ ngo okporoụzọ ahụ, mere ka a mara ihe mberede ahụ na ụdị ndị ọzọ yiri ya na-adpụtakarị ma ọ bụrụ na e tinyeghị akàrà dị iche iche kwesiri ekwesi n'okporoụzọ.", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "O mekwazịrị ka a mara na ọ bụ n'ihi etu ndị mmadụ si acha ha ọkụ mere ha jiri wee mepee ya bụ ụzọ ka ndị mmadụ wee malite ịgba na ya n'ebughị ụzọ rụchaa ya kpamkpam ma tinyesie ákàrà na ụfọdụ ihe ndị ọzọ e kwesiri itinye na ya tupu a ụgbọala amalite gbaba na ya .", "author": "Izunna Okafor", "title": "Ihe Mberede Okporoụzọ: Mmadụ Iri Na Asaa Aghọrịala Ọnwụ n'Anambra", "category": "Akụkọ Ụwa"},
{"text": "Ibe Kelechukwu, Ibadan", "author": "Chidi Igwe", "title": "Kwanyerenụ Ụmụ Afọ Naijiria Ugwu Otú Ndị Gọvanọ Gwara Ụlọ Omeiwu", "category": "Akụkọ Ụwa"},
{"text": "Otu jikọtara aka na-achị steeti niile n'ala Naijiria adụọla Ụlọ Omeiwu ọdụ ka ha kwụsịtụ ịga n'ihu na ngụpụta nke abụọ maka iwu okwu ịkpọ asị nke dị ha n'ihu ugbua iji hụ na ha lebara anya n'uche ụmụ Naijiria. Osote Onyeisi Otú Ndị Gọvanọ ahụ na Gọvanọ Sokoto Steeti, Aminu Tambuwal, nyere ndụmọdụ a oge ọ na-aza ajụjụ sitere n'aka ndị nta akụkọ oge ndị gọvanọ ahụ mechara nzukọ ha n'isi ala obodo anyị, Abuja, n'abalị ụbọchị Wednezdee.", "author": "Chidi Igwe", "title": "Kwanyerenụ Ụmụ Afọ Naijiria Ugwu Otú Ndị Gọvanọ Gwara Ụlọ Omeiwu", "category": "Akụkọ Ụwa"},
{"text": "Ọ dụrụ ndị omeiwu etiti ala anyị ka ha kwanyere otu ụmụ Naijiria si ahụ ya bụ iwu ugwu. \"O nwebeghị oge m nụrụ na gọọmenti pụtara kwuo na ọ kwadoro ọnwụ maka okwu ịkpọ asị. E kwenyere m na Ụlọ Omeiwu ga-ezukọ iji nụ uche ụmụ Naijiria n'iwu ahụ, ka ewere soro ụzọ iwu kwadoro maka ime iwu, ka ewere nweta uche ụmụ Naijiria ọ bụghị nanị nke ndị gọvanọ n'ebe iwu ahụ dị. Ha kwesịrị ịsọpụrụ uche ụmụ Naijiria n'ụzọ ọ bụla iwu ọhụrụ ahụ na-aga tupu etinye ya n'iwu ala anyị ma ọ bụ kachapụ ya,\" ka Tambuwal kwuru.", "author": "Chidi Igwe", "title": "Kwanyerenụ Ụmụ Afọ Naijiria Ugwu Otú Ndị Gọvanọ Gwara Ụlọ Omeiwu", "category": "Akụkọ Ụwa"},
{"text": "Kamgbe Iwu gbasara okwu ịkpọ asị ahụ pụtara, ụmụ Naijiria bụzi ndị na-agụ okwu ọnụ tupu ha ekwuo karịsịa n'ebe o metụtara ọchịchị ala anyị.", "author": "Chidi Igwe", "title": "Kwanyerenụ Ụmụ Afọ Naijiria Ugwu Otú Ndị Gọvanọ Gwara Ụlọ Omeiwu", "category": "Akụkọ Ụwa"},
{"text": "Izunna Okafor dere akụkọ a", "author": "Izunna Okafor", "title": "Mmadụ Abụọ Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "Ihe mberede okporoụzọ dapụtara na steeti Anambra ataala isi mmadụ abụọ, ma tinyekwa mmadụ abụọ ndị ọzọ n'ahụ ụfụ na ihe mmerụahụ n'ụdị dị iche iche.", "author": "Izunna Okafor", "title": "Mmadụ Abụọ Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "Onye na-ahụ maka mmekọrịta ọhaneze na ụlọọrụ 'Federal Road Safety Corps (FRSC)' na steeti Anambra, bụ SRC Florence Edor mere ka a mara nke a site n'ozi ọ kụpụụrụ ndị nta akụkọ, ma kọwaa na ihe mberede okporoụzọ ahụ dapụtara n'ụzọ Obiụnọ dị n'Ekwulọbịa, n'okpuru ọchịchị Agụata.", "author": "Izunna Okafor", "title": "Mmadụ Abụọ Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "O kwuru na ya bụ ihe mberede dapụtara n'ihi ịgba oke ọsọ, nke otu nwoke na-anya ụgbọala Lexus ES350 (nwéré ákàrà KSF 403 GD), bụ ónyé enweghịzịkwa ike ijidenwu ụgbọala ya n'ihi oke ọsọ ahụ ọ nọ na ya, nke mezịrị ka ọ kụtuo ụmụnwaanyị abụọ ji ụkwụ agara onwe ha, ma jirikwa oke ọsọ ahụ makpuo n'ime ụlọ dị n'akụkụ ebe ahụ, wee kpọrikọọ ụgbọala ya ma kpọrikọkwa onwe ya.", "author": "Izunna Okafor", "title": "Mmadụ Abụọ Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "SRC Edor gara n'ihu kọwaa na mmadụ abụọ (nke gụnyere nwoke ahụ na-anyà ụgbọala ahụ, na otu nwaanyị) nwụrụ ihe mberede okporoụzọ ahụ, ma bụrụkwa ndị e buuru ozu ha ga dọnye ozu ha n'ụlọ nchekwa ozu 'Apex Mortuary'; ebe mmadụ abụọ ndị ọzọ (otu nwoke na otu nwaanyị) nwetàrà mmerụahụ n'ụdị dị iche iche, ma bụrụkwazie ndị e buru gaa n'ụlọọgwụ dị nso ebe ahụ maka inye ha ọgwụgwọ.", "author": "Izunna Okafor", "title": "Mmadụ Abụọ Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "N'okwu ya banyere ihe mberede okporoụzọ ahụ, onyeisi ụlọọrụ FRSC na steeti Anambra bụ Maazị Andrew A. Kumapayi dọrọ ndị na-anyà ụgbọala aka na ntị ka ha na-akpachapụ anya oge niile, zèére ịgba oke ọsọ, ma jirikwa nwayọ na uchè na-anyà ụgbọala. ", "author": "Izunna Okafor", "title": "Mmadụ Abụọ Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "O kwuru na ọ bụ ịgba oke ọsọ na-ewetakarị ọkà n'ọnụọgụgụ ihe mberede okporoụzọ na-adapụta aghara aghara na mpaghara ebe dị iche iche steeti ahụ. O chètààrà ha na oji nwanyọ anaghị emerụ ahụ, ma dụọ ha ka ha zèére ịgba oke ọsọ.", "author": "Izunna Okafor", "title": "Mmadụ Abụọ Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "O kpekwazịrị ka ndị nwetara mmerụahụ n'ihe mberede okporoụzọ ahụ gbakere mgwamgwa, ma kasikwa ezinụlọ ndị nke ha nwụrụ anwụ obi, kpee ka Chineke nabata ma nye mkpụrụ obi ndị ahụ nwụrụ anwụ ezumike udo.", "author": "Izunna Okafor", "title": "Mmadụ Abụọ Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "N'akụkọ ọzọ dịkwa ka ibe ya, mmadụa abụọ ọzọ nwetara mmerụahụ n'ụdị dị iche iche, n'ihe mberede okporoụzọ ọzọ dapụtara na steeti Anambra, oge otu obere ụgbọala jiri ọsọ wee makpuo n'òkpúrù nnukwu ụgbọala gwongworo na-aga aga.", "author": "Izunna Okafor", "title": "Mmadụ Abụọ Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "Ihe mberede ahụ dapụtara na ncherịta ihu ọdụ mmanụ ụgbọala 'Ken Maduako Filling Station' dị n'Ihiala n'etiti nnukwu ụgbọala gwongworo a maara dịka 'trailer' n'asụsụ bekee (nwéré akara AGL 404 XY), nnukwu gwongworo ọzọ (nwere akara AKL 298 YU), na obere ụgbọala Hyundai (nwere akara UMA 192 HR.)", "author": "Izunna Okafor", "title": "Mmadụ Abụọ Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "E buuru ndị ahụ nwetara mmerụahụ gaa ụlọ ahụike 'Our Lady of Lourdes Hospital' dị n'Ihiala ahụ site n'aka ndị ọrụ FRSC, maka inye ha ọgwụgwọ.", "author": "Izunna Okafor", "title": "Mmadụ Abụọ Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "Ibe Kelechukwu , Ibadan", "author": "Chidi Igwe", "title": "Ooni Etoola Igbo Maka Udo Naijiria", "category": "Akụkọ Ụwa"},
{"text": "Onyeeze Ọdịnala, Ooni nke Ife, Oba Adeyeye Ogunwusi, etoola ịgba mbọ ndị Igbo n'ebe udo Naijiria dị. Dịka ọ kọwara Igbo dịka nnukwu mba, Ooni kpọkuru udo n'etiti ụmụ Naijiria agbanyeghị agbụrụ ma ọ bụ ekpemekpe. O kwuru na obodo dị na otu ga-enwe udo na ọganihu.", "author": "Chidi Igwe", "title": "Ooni Etoola Igbo Maka Udo Naijiria", "category": "Akụkọ Ụwa"},
{"text": "Ibe Kelechukwu, Ibadan", "author": "Chidi Igwe", "title": "Ụlọ Omeiwu Agwala Gọọmenti Etiti ka O Bulite Ọnọdụ Ọdụ Ugboelu Ibadan", "category": "Akụkọ Ụwa"},
{"text": "Ooni bụ onye kwuru nkea na nsonso a n'emume Eri nke Enugwu Aguleri, Anambra Steeti mere ụbọchị Satọdee. Onye eze ahụ, bụ onye Asoya nke Ile Isoya Ife, Oba Murainu Adebanjo, nọchitere anya ya, kwuru na obi bụ ya sọ añụrị ịsonye na mmemme ahụ, ebe ọ kọwara Ndị Igbo dịka nnukwu mba.", "author": "Chidi Igwe", "title": "Ooni Etoola Igbo Maka Udo Naijiria", "category": "Akụkọ Ụwa"},
{"text": "Ụlọ Omeiwu Sinati nọrọ ụbọchị Tuzdee rịọ Ngalaba Gọọmenti Etiti Njem Ụgbọelu dị n'aka na ụlọọrụ ndị ọzọ nkea metụrụ ka ha kwalite ọdụ ụgbọelu Ibadan, Alakia n'ogo mba ụwa ga-enwe akarọngwa ọgba ọhụrụ.", "author": "Chidi Igwe", "title": "Ụlọ Omeiwu Agwala Gọọmenti Etiti ka O Bulite Ọnọdụ Ọdụ Ugboelu Ibadan", "category": "Akụkọ Ụwa"},
{"text": "Nkea bụ nke soro dịka Sinatọ Kola Balogun (na-anọchite anya Mgbada Ugwu Oyo siri APC) na ndị Sinatọ iri atọ na asaa gbasara n'otu ndọrọndọrọ ọchịchị ndị ọzọ na ngalaba ọchịchị ala anyị kwadoro oge ngụpụta nke ụlọ Omeiwu ahụ.", "author": "Chidi Igwe", "title": "Ụlọ Omeiwu Agwala Gọọmenti Etiti ka O Bulite Ọnọdụ Ọdụ Ugboelu Ibadan", "category": "Akụkọ Ụwa"},
{"text": "Onye nọ n'isi atụmatụ ahụ, Balogun kwuru na ọ dịgo mkpa ka ewulite ya bụ ọdụ ụgbọelu ka o were weta mmepe nke si n'ụlọ na mba ndị ọzọ. O kwuru, \"Ibadan nwere ihe ga-eweta mmepe na mwulite akụnụba site n'ala anyị na mba ndị ọzọ n'ihi ọtụtụ ụlọọrụ gụnyere Mahadum Ibadan, Ụlọọgwụ Nkuzi Mahadum, Ahịa Mba Ụwa Okerete, Ụlọahịa Bola Ige, bụ ihe ndị aga-ewulite na ebulite ọnọdụ ọdụ ụgbọelu ahụ.\"", "author": "Chidi Igwe", "title": "Ụlọ Omeiwu Agwala Gọọmenti Etiti ka O Bulite Ọnọdụ Ọdụ Ugboelu Ibadan", "category": "Akụkọ Ụwa"},
{"text": "O rụtụkwara aka n'ọnọdụ ọdụ ụgbọelu ahụ na Ibadan ga-enyere ibubata ahịa n'ime Ibadan aka ma wetakwa akụnụba so ya. Balogun onye kwuru na site na ọdụ ụgbọelu Ibadan rue nke Murtala Muhammed, Ikeja ruru kilomita otu narị na iri anọ na asaa, ga-enyere ọnọdụ azụmahịa aka nke ndị gbara mgbọrọgwụ na Lagos ka ha gbasaa.", "author": "Chidi Igwe", "title": "Ụlọ Omeiwu Agwala Gọọmenti Etiti ka O Bulite Ọnọdụ Ọdụ Ugboelu Ibadan", "category": "Akụkọ Ụwa"},
{"text": "O kwuru na ala nke gọọmenti wetara maka ọdụ ụgbọelu Ibadan ruru ihe dịka hecta narị ise, iri ise na asaa na ụma, ga-ezu n'uju maka ọdụ ụgbọelu mba ụwa.", "author": "Chidi Igwe", "title": "Ụlọ Omeiwu Agwala Gọọmenti Etiti ka O Bulite Ọnọdụ Ọdụ Ugboelu Ibadan", "category": "Akụkọ Ụwa"},
{"text": "Dịka ọ na-etinye ọnụ na ya bụ okwu, Sinatọ Francis Fadahunsi (Ngalaba PDP ọwụwa anyanwụ Osun) kwuru na ọdụ ụgbọelu ahụ, nke a rụrụ na mmalite afọ 1980 enwetaghị mmetụ aka ọ bụla. \"Ibadan, nke mmadụ ruru nde isii bi na ya ma bụrụkwa isi obodo mgbaba ugwu ọdịda anyanwụ nke ngalaba ọchịchị ala anyị, kwesịrị ị nwe ọdụ ụgbọelu mba ụwa. Ọ bụ ya bụ sọ nnukwu obodo n'etiti ngalaba ọchịchị ala anyị na-enweghị ọdụ ụgbọelu mba ụwa,\" ka o kwuru. ", "author": "Chidi Igwe", "title": "Ụlọ Omeiwu Agwala Gọọmenti Etiti ka O Bulite Ọnọdụ Ọdụ Ugboelu Ibadan", "category": "Akụkọ Ụwa"},
{"text": "\"Ihe gbasara ọnọdụ udo ala anyị na-amasị m maka ọ ga-eweta udo ma wepụtakwa nke kachasị mma n'ime ndị mmadụ nke ga-apụta ìhè na ọganihu ala anyị, ebe ezi nchekwa na obi añụrị ndị mmadụ ga-abụ ihe akwadoro nke ọma.\"", "author": "Chidi Igwe", "title": "Ooni Etoola Igbo Maka Udo Naijiria", "category": "Akụkọ Ụwa"},
{"text": "Na mmemme ahụ, Onyeisi Ọhaneze Ndị Igbo, Nna Nwodo, kwuru na alaeze Eri emela ụmụ Igbo eze site na mmemme ahụ. Ọ kọwara ọbịabịa eze ọdịnala, Ooni nke Ife, dịka ezi mmekọrịta ga-eweta udo nke gafere Niger site n'akụkụ ọdịnala.", "author": "Chidi Igwe", "title": "Ooni Etoola Igbo Maka Udo Naijiria", "category": "Akụkọ Ụwa"},
{"text": "Eze Chukwuemeka Eri kwuru na mmemme ahụ bụ oge ndị Igbo ji abịakọrịta ọnụ iji were cheta nna nna ha, bụ Eri, nke bụ ebe Igbo siri pụta, onye siri na Israel were bịa biri na Aguleri were mụbaa.", "author": "Chidi Igwe", "title": "Ooni Etoola Igbo Maka Udo Naijiria", "category": "Akụkọ Ụwa"},
{"text": "Ibe Kelechukwu , Ibadan", "author": "Chidi Igwe", "title": "Chekwaanụ Okèala Ụnụ - Nzukọ Mba Afrịka", "category": "Akụkọ Ụwa"},
{"text": "Ibe Kelechukwu, Ibadan", "author": "Chidi Igwe", "title": "Dino Melaye na Ndị Ọzọ Ga-apụta N'Ejije Naijiria", "category": "Akụkọ Ụwa"},
{"text": "Igbo sị na ọ na-abụ onye a gwara kwe, a hụ ọzọ, a gwakwa ya, mana onye a gwara agwa ma ọ nụghị anụ, o mee emee, ọ hụ ahụ.", "author": "Izunna Okafor", "title": "N'Anambra, APC Etòóla Buharị, Gwa Ndị Anambra Debànye Aha n'Òtù Ahụ", "category": "Akụkọ Ụwa"},
{"text": "Onyeisi Ụlọ Omeiwu ahụ, Ahmad Lawan, gwaziri Kọmitii na-ahụ maka Njem Elu ka ha mee nnyocha nke ọma na ebe o metụtara iwu gbasara atụmatụ ahụ ma wetara ụlọ omeiwu ụsa ha na izuụka asatọ.", "author": "Chidi Igwe", "title": "Ụlọ Omeiwu Agwala Gọọmenti Etiti ka O Bulite Ọnọdụ Ọdụ Ugboelu Ibadan", "category": "Akụkọ Ụwa"},
{"text": "Nzukọ Mba Afrịka adụọla Naijiria na mba ndị ọzọ ọdụ ka ha chekwaa ókèala ha karịsịa n'ebe o metụtara ọnọdụ nchekwa na aghụghọ dịka ụzọ kacha mma iji were dozie ezi ọnọdụ nchekwa n'okèala.", "author": "Chidi Igwe", "title": "Chekwaanụ Okèala Ụnụ - Nzukọ Mba Afrịka", "category": "Akụkọ Ụwa"},
{"text": "Nzukọ ahụ kpọkukwara mba ndị ọzọ ka ha na mba ndị gbara ha okirikiri kparịta ụka gbasara ihe ha ma ka ewere wulite ezi ọnọdụ nchekwa n'okèala obodo na ibe ya.", "author": "Chidi Igwe", "title": "Chekwaanụ Okèala Ụnụ - Nzukọ Mba Afrịka", "category": "Akụkọ Ụwa"},
{"text": "Ihe ngosi ejije Naijiria, Nollywood, a kpọrọ Lemonade, bụ nke ihe niile zugoro oke maka igosi ya n'ụbọchị iri na otu nke ọnwa Dicemba n'ụlọ oriri Transcorp Hilton dị na Abuja. Ejije ahụ nke ndị ma nke ekwe na-akụ n'ejije na ndị ọzọ amara aha so n'ime ya dịka Sinatọ Dino Melaye, Kunleb Remi, Ayoola Ayobami, Linda Osifo, Mofe Duncan, Real Warri Pikin, Chioma Idigo na Sean King, tinyere ndị ọzọ.", "author": "Chidi Igwe", "title": "Dino Melaye na Ndị Ọzọ Ga-apụta N'Ejije Naijiria", "category": "Akụkọ Ụwa"},
{"text": "Ihe ngosi ahụ bụ nke ụlọọrụ na-eme ejije Joy Media Productions mepụtara ebe onye ama ama na nhazi ihe ngosi, Lummie Edevibe nke Filmcorp bụ onye haziri ya. Ihe ngosi ahụ bụ nke gosiri onye na-amalite ide ihe ma nweta ike ịhapụ mmekọrịta nke na-emekpa ya ahụ ma chụọ ihe ahụ ọ chọrọ ịbụ na-eleghị anya n'akụkụ maka ndị ihe ya na-amasị.", "author": "Chidi Igwe", "title": "Dino Melaye na Ndị Ọzọ Ga-apụta N'Ejije Naijiria", "category": "Akụkọ Ụwa"},
{"text": "Dịka ọ na-ekwu okwu maka ihe aka mgba ha nwetara ebe ihe ngosi ahụ dị, onye mepụtara ya, Joy Idoko, bụ onye sokwa mee ejije ahụ, kwuru na o gabigara ọtụtụ nsogbu iji were mepụta ejije ahụ. \"Ejije ahụ bụ nke gara n'etiti mmadụ abụọ na-ede ejije. Na mbụ, enwetaghị m ihe m na-achọ. Ya mere m jiri were degharịa ejije ahụ site n'inye aka onye nhazi.", "author": "Chidi Igwe", "title": "Dino Melaye na Ndị Ọzọ Ga-apụta N'Ejije Naijiria", "category": "Akụkọ Ụwa"},
{"text": "O were ihe dịka afọ abụọ iji were depụta ejije ahụ otu ọ dị mma ma chịkọtakwa ndị mere ejije ahụ. Ihe kacha si ike bụ ịhọpụta onye nhazi maka ejije ahụ.\" \"A gam ekwu na onye nhazi ejije ahụ ruru ezigbo ọrụ. Ebe niile anyị jiri mee emume ahụ apụtaghị ka m siri chee nke mere anyị jiri chọọ ruo na tịmkọm tịmkọm ikpeazụ. N'ikpeazụ, ebe m na-arụ ọrụ abụọ, dịka onye mmepụta na onye ejije, mere ka ihe niile a bụrụ ihe ụtọ.\"", "author": "Chidi Igwe", "title": "Dino Melaye na Ndị Ọzọ Ga-apụta N'Ejije Naijiria", "category": "Akụkọ Ụwa"},
{"text": "Dịka ọ na-ekwu mkpebi ya na ịmepụta ejije ahụ, o kwuru na ebumnobi ya bụ ka ọ gbaa ndị Naịjirịa ume ka ha pụta n'ebe ha tọrọ ụtọ dina ala na ọnọdụ ndị ahụ jọgburu onwe ya ma mee ka nrọ ha pụta ìhè. \"Ọtụtụ mmadụ bụ ndị nke enyi adịghị mma gbochiri ịga n'ihu, mana anyị ga-ekpebi ma kwụdosie ike ịbụ mmadụ n'ụwa. Ụzọ agaghị adị mfe ma ọlị mana n'ikpeazụ, ọ ga-abụ ụzọ kwesịrị ka agaa,\"", "author": "Chidi Igwe", "title": "Dino Melaye na Ndị Ọzọ Ga-apụta N'Ejije Naijiria", "category": "Akụkọ Ụwa"},
{"text": "Mmadụ asaa abụrụla ndị zutere ọnwụ ike ha, dịka ihe ụgbọelu ndị ọrụ agha elu ala Nigeria nwèrè ihe mberede na nsonso ọdụ ụgbọelu Nnamdi Azikiwe dị n'Abuja, wee binwuru ọkụ, ma gbarikọọ.", "author": "Izunna Okafor", "title": "Mmadụ Asaa Anwụọla n'Ihe Mberede Ụgbọelu Mere n'Abụja", "category": "Akụkọ Ụwa"},
{"text": "A kpọkuola ma gwa ụmụnwaanyị ka ha gbaa mbọ na-enyòcha ara ha na akụkụ ahụ ha ndị ọzọ na mgbe na mgbe, dịka ụzọ kacha mma isi chọpụta ma gbochie ọrịa kansà nà ọrịa ndị ọzọ na-efe èfè n'ogè.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "N'ịgbaso nke a, òtù ndọrọndọrọ ọchịchị 'All Progressives Congress' (APC), ngalaba nke steeti Anambra akpọkuola ụmụafọ steeti ahụ ka ha sonyere òtù ndọrọndọrọ ahụ ma sonyesiekwa ike na ndebànyegharị aha ahụ na-aga n'ihu ugbua na steeti ahụ.", "author": "Izunna Okafor", "title": "N'Anambra, APC Etòóla Buharị, Gwa Ndị Anambra Debànye Aha n'Òtù Ahụ", "category": "Akụkọ Ụwa"},
{"text": "Òkù a bụ nke a kpọrọ site n'ọnụ onyeisioche òtù ahụ n'ime steeti Anambra, bụ Maazị Basil Ejidike, n'okwu ọ gwara ndị nta akụkọ n'Ọka (Awka) bụ isi obodo steeti ahụ.", "author": "Izunna Okafor", "title": "N'Anambra, APC Etòóla Buharị, Gwa Ndị Anambra Debànye Aha n'Òtù Ahụ", "category": "Akụkọ Ụwa"},
{"text": "Dịka o siri kọwaa, ndebànyegharị aha ahụ ya bụ nke òtù ahụ malitèrè ime na mpaghara ebe dị iche iche n'ala Nigeria na nsonso bụ nke magburu onwe ya ma bàkwa úrù n'ọtụtụ ụzọ dị iche iche, tinyekwuoro na ọ ga-enyekwara òtù ahụ aka ịmata ọnụọgụgụ mmadụ ole bụ ndị òtù ahụ n'ezie ma matakwa ndị ha bụ.", "author": "Izunna Okafor", "title": "N'Anambra, APC Etòóla Buharị, Gwa Ndị Anambra Debànye Aha n'Òtù Ahụ", "category": "Akụkọ Ụwa"},
{"text": "O mere ka a mara na isi ọchịchị òtù ndọrọndọrọ ahụ n'Anambra na-agbasi mbọ ike ịhụ na ya bụ atụmatụ ndebànyegharị ahà gàrà nke ọma n'ime steeti ahụ, ma bụrụkwa nke e mere n'ụzọ ghe anya oghe, n'enweghị nsogbu ọbụla.", "author": "Izunna Okafor", "title": "N'Anambra, APC Etòóla Buharị, Gwa Ndị Anambra Debànye Aha n'Òtù Ahụ", "category": "Akụkọ Ụwa"},
{"text": "Mmadụ atọ nọrọ na nsonso a wee gbanahị ọnwụ ha, dịka ajọ ihe mberede okporo ụzọ dapụtara n'àkwà ebe ahụ ụgbọala na-agba n'elu na-agba n'ala dị n'Amawbia, n'Awka bụ isi obodo steeti Anambra.", "author": "Izunna Okafor", "title": "Ihe Mberede Okporoụzọ: Mmadụ Atọ Agbanahịla Ọnwụ n'Ọka", "category": "Akụkọ Ụwa"},
{"text": "Nkea bụ ihe pụtara ìhè na ọzụzụ maka okeala nke otu nzukọ Afrịka chịkọbara maka mba ọdịda anyanwụ Afrịka were ọnọdụ n'isi obodo Naijiria, Abuja.", "author": "Chidi Igwe", "title": "Chekwaanụ Okèala Ụnụ - Nzukọ Mba Afrịka", "category": "Akụkọ Ụwa"},
{"text": "Ozi nke sitere n'aka nzukọ ahụ ụbọchị Fraịdee na ngwụcha ọgbakọ ha nwere rịọrọ obodo ndị so nzukọ mba Afrịka ka ha leba anya na mmekọrịta nke otu ndị na-ahụ ma na-ahazi okwu gbasara okèala.", "author": "Chidi Igwe", "title": "Chekwaanụ Okèala Ụnụ - Nzukọ Mba Afrịka", "category": "Akụkọ Ụwa"},
{"text": "Dịka ozi ahụ siri dị, \"Mba ndị soro na Nzukọ Afrịka ga-ahazi ụzọ kacha mma ma wulite ezi nchekwa n'ebe oke ala ha dị.\"", "author": "Chidi Igwe", "title": "Chekwaanụ Okèala Ụnụ - Nzukọ Mba Afrịka", "category": "Akụkọ Ụwa"},
{"text": "Ụfọdụ ndị omeiwu steeti Anambra nọrọ na nsonso a wee bàgide na njem nleta n'ogige ebe ahụ a na-arụ ụlọ ezumezu mba ụwa n'Ọka (Awka) bụ isi obodo steeti Anambra, iji mara ka ọrụ si aga n'ebe ahụ.", "author": "Izunna Okafor", "title": "Ndị Omeiwu Anambra Agaala Leta Ụlọ Ezumeezu Mba Ụwa A Na-Arụ n'Awka", "category": "Akụkọ Ụwa"},
{"text": "Ọ na-abụ onye kpọọ onwe ya òké, bùúsù esu ya ọnụ, maka na ọ bụ etu onye siri mete ka e si emeso ya.", "author": "Izunna Okafor", "title": "N'Anambra, A Nwụchiela Ụmụnwaanyị Abụọ Ji Ụmụaka Arịọ Arịrịọ", "category": "Akụkọ Ụwa"},
{"text": "Nke a bụ nke e kwupụtara site n'ọnụ onye na-ahụ maka mmekọrịta ọhaneze na isi ụlọọrụ ndị ọrụ agha elu ala Nigeria, bụ Maazị Ibikunle Daramola, site n'ozi ọ kụpụrụ banyere ya bụ ihe mberede ụgbọelu dapụtara ụbọchị ụka gara aga.", "author": "Izunna Okafor", "title": "Mmadụ Asaa Anwụọla n'Ihe Mberede Ụgbọelu Mere n'Abụja", "category": "Akụkọ Ụwa"},
{"text": "Dịka o siri kọwaa, ya bụ ụgbọelu bụ nke e zubere ka ọ bagide n'ọrụ ngagharị nnyocha banyere ịzọpụta ụmụakwụkwọ ahụ a tọọrọ ụbọchị Wenezdee izuụka gara aga site n'otu ụlọakwụkwọ dị na mpaghara steeti Niger. ", "author": "Izunna Okafor", "title": "Mmadụ Asaa Anwụọla n'Ihe Mberede Ụgbọelu Mere n'Abụja", "category": "Akụkọ Ụwa"},
{"text": "Ọ dị ncheta na ndị omekóòmè nọrọ na nsonso a wee tụọ ka égbé, gbuo otu onye, ma tọrọ mmadụ iri anọ na abụọ, nke gụnyere ụmụakwụkwọ dị iri abụọ na asaa n'ọnụọgụgụ, ndị nkuzi atọ na ụmụnne ụfọdụ ndị na-arụ ọrụ n'ụlọakwụkwọ ahụ; bụzị nke mere onyeisiala Muhammadu Buhari jiri nye ntụziaka ka a nwụchie ndị kpara ajọ agwa ahụ ma zọpụtakwa ndị ahụ a tọọrọ ozigbo ozigbo.", "author": "Izunna Okafor", "title": "Mmadụ Asaa Anwụọla n'Ihe Mberede Ụgbọelu Mere n'Abụja", "category": "Akụkọ Ụwa"},
{"text": "O mezịrị ka a mara na ọ bụ n'ịgbasò ntụziaka ahụ ka e jiri kwadobe ya bụ ụgbọelu (nwere akàrà Beechcraft KingAir B350i) ịbagide na nnyocha na mpaghara steeti Niger na gburugburu ya, iji chọpụta ebe e zoro ndị ahụ ma zọpụtakwa ha; o wee zute ya bụ ajọ ihe mberede.", "author": "Izunna Okafor", "title": "Mmadụ Asaa Anwụọla n'Ihe Mberede Ụgbọelu Mere n'Abụja", "category": "Akụkọ Ụwa"},
{"text": "O mere ka a mara na mmadụ asaa niile nọ n'ụgbọelu ahụ nwụrụ n'ihe mberede ahụ, ma kwuo na a na-enyo enyo na ọ bụ ngharịpụ njini nke ụgbọelu ahụ mere ya bụ ihe mberede jiri dapụta.", "author": "Izunna Okafor", "title": "Mmadụ Asaa Anwụọla n'Ihe Mberede Ụgbọelu Mere n'Abụja", "category": "Akụkọ Ụwa"},
{"text": "N'okwu ya banyere ajọ ọdachi ahụ, Minista na-ahụ maka njem ụgbọelu n'ala Nigeria, bụ Maazị Sirika Hadi kọwara nke ahụ dịka nke jọgburu onwe ya, ma nye ntụziaka ka e mee nnyocha miri emì banyere ya bụ ihe mberede na ihe kpatara ya. ", "author": "Izunna Okafor", "title": "Mmadụ Asaa Anwụọla n'Ihe Mberede Ụgbọelu Mere n'Abụja", "category": "Akụkọ Ụwa"},
{"text": "O kpekwazịrị ka mkpụrụobi ndị ahụ nwụrụ anwụ zuo ike na ndokwa.", "author": "Izunna Okafor", "title": "Mmadụ Asaa Anwụọla n'Ihe Mberede Ụgbọelu Mere n'Abụja", "category": "Akụkọ Ụwa"},
{"text": "Aha mmadụ asaa ahụ nwụrụ n'ime mberede ụgbọelu ahụ bụ Haruna Gadzama, Henry Piyo, Micheal Okpara, Bassey Etim, Olasunkanmi Olawunmi, Ugochukwu Oluka, na Adewale Johnson.", "author": "Izunna Okafor", "title": "Mmadụ Asaa Anwụọla n'Ihe Mberede Ụgbọelu Mere n'Abụja", "category": "Akụkọ Ụwa"},
{"text": "Nke a bụ 'isi sekpụ ntị' na mmemme inye nkụzi banyere ọrịa kansà bụ '2021 Cancer Awareness Campaign', bụ nke a chịkọbàrà site n'aka Ọba Akwụkwọ Steeti Anambra, ma bụrụkwa nke weere ọnọdụ na ngalaba ọba akwụkwọ ahụ dị n'Ihembọsị, n'okpuruọchịchị ime obodo Ekwusigo dị na steeti Anambra.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "Ya bụ mmemme a chịkọbara maka ụmụnwaanyị bụkwà nke ọba akwụkwọ ahụ jiri wee merùbe mmemme ụbọchị ọrịa kansà nke ahọ 2021.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "N'okwu ya oge ọ na-enye nkụzi na steeti ahụ, Dọkịta A.B.C. Ikeano nke ụlọ ahụike nkụzi Mahadum Nnamdị Azikiwe dị na Nnewi kọwara ọrịa kansa dịka ntopùte nke anụ ahụ n'ụzọ ekwesighị ekwesi n'ahụ mmadụ, ma mee ka a mara na kansà ara na kansà nke na-eme n'àkpà nwa (cervical cancer) so n'ụdị kansà ụmụnwaanyị kàchà arịa, ma sòkwa na kansa kacha egbu mmadụ na mba ụwa.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "Ọ kpọpụtasịrị ihe dị iche iche e ji ama ọrịa kansà ndị ahụ, kpọpụta ihe na-akpata ha, ma kpọpụtasịkwa usoro dị iche iche a pụrụ isi gbochie maọbụ gbanahị ọrịa ndị ahụ, ọbụladị dịka o mere ka a mara na a pụrụ iji ọgwụ HPV wee gbochie ọrịa kansa nke ahụ na-eme n'àkpà nwa, site n'ịgba ya ụmụaka ụmụnwaanyị nọ n'agbata ahọ 9—26.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "Dịka ọ na-akọwa na Gọvanọ Dave Umahi nke steeti Ebonyi na Gọvanọ Hope Uzodimma nke steeti Imo nyèrè ha nde naịra iri anọ (N40m) maka iji kwàdo atụmatụ ndebànye aha ahụ, Maazị Ejidike kwuru na ha chọkwùrù ego ruru narị nde naịra abụọ (N200, 000) iji mee ka ya bụ atụmatụ gaa siriri-werere na steeti ahụ.", "author": "Izunna Okafor", "title": "N'Anambra, APC Etòóla Buharị, Gwa Ndị Anambra Debànye Aha n'Òtù Ahụ", "category": "Akụkọ Ụwa"},
{"text": "N'ime nde naịra iri anọ ahụ Gọvanọ abụọ ahụ nyere ha, ọ gara n'ihu kwuo na ha kesààrà mpaghara wọọdụ 326 dị na steeti ahụ N50, 000 n'ótù n'ótù, ma kesàárá okpuru ọchịchị iri abụọ na otu e nwere na steeti ahụ N100, 000 n'ótù n'ótù, iji wèé kwàdó ha, tinyekwara ego nke ha nyegasịrị òtù kọmitii dị iche iche so n'ọrụ idebànyè aha ahụ. ", "author": "Izunna Okafor", "title": "N'Anambra, APC Etòóla Buharị, Gwa Ndị Anambra Debànye Aha n'Òtù Ahụ", "category": "Akụkọ Ụwa"},
{"text": "Onye na-ahụ maka mgbasaozi n'ụlọọrụ na-ahụ maka ije awele okporoụzọ bụ 'Federal Road Safety Corps (FRSC)' ngalaba steeti Anambra, bụ SRC Florence N. Edor bụ ya mere ka a mara nke a site n'ozi ọ kụpụụrụ ndị nta akụkọ na steeti ahụ, bụ nke o sitere na ya wee mee ka a mara na ya bụ ihe mberede okporoụzọ dapụtàra ụbọchị Tuuzdee n'etiti ụgbọala Peugeot Saloon nwere akàrà YAB 944 JY na ụgbọala ọzọ na ụgbọala Ford Escape SUV nwere akàrà 02E 660 AN.", "author": "Izunna Okafor", "title": "Ihe Mberede Okporoụzọ: Mmadụ Atọ Agbanahịla Ọnwụ n'Ọka", "category": "Akụkọ Ụwa"},
{"text": "Dịka o siri kọwaa, ndị ọnọmgbeomere kwuru na ọ bụ mmadụ ịpụ n'akụkụ nke ya ma banye n'akụkụ nke onye ọzọ mèrè ya bụ ihe mberede jiri dapụta. Ọ kọwara na ihe mberede okporoụzọ ahụ metụtara mmadụ atọ (bụcha ụmụnwoke), mana o nweghị onye ọbụla n'ime ha tụfùrù ndụ ya, kama ọ bụ naanị otu onye nwetàrà mmerụahụ, ma bụrụkwa onye e buuru ozigbo gaba n'ụlọọrụ 'Princeton Hospital, Awka' maka inye ya ọgwụgwọ.", "author": "Izunna Okafor", "title": "Ihe Mberede Okporoụzọ: Mmadụ Atọ Agbanahịla Ọnwụ n'Ọka", "category": "Akụkọ Ụwa"},
{"text": "N'okwu ya banyere nke ahụ, onyeisi ụlọọrụ FRSC na steeti ahụ, bụ CC Andrew A. Kumapayi FHNR dọrọ ndị na-anyà ụgbọala aka na ntị megide mmadụ isi n'akụkụ okporoụzọ nke ọ na-agba wee banye n'okporoụzọ onyeọzọ n'ụdị ekwesighị ekwesị, ma kwuo na nke ahụ so n'otu ihe na-ewètakarị ihe mberede okporo ụzọ, nke ọtụtụ mmadụ sitegoro na ya wee tụfuo ndụ ha.", "author": "Izunna Okafor", "title": "Ihe Mberede Okporoụzọ: Mmadụ Atọ Agbanahịla Ọnwụ n'Ọka", "category": "Akụkọ Ụwa"},
{"text": "Ọ kpọkukwara ndị na-anyà ụgbọala ka ha kwụsị ịgba oke ọsọ maọbụ ime ihe ndị ọzọ megidere iwu na-achị okporoụzọ, ọbụladị dịka o kpere ka onye nke ahụ nwetara mmerụahụ gbakere ma nweta ọgwụgwọ zuru oke n'oge adịghị anya.", "author": "Izunna Okafor", "title": "Ihe Mberede Okporoụzọ: Mmadụ Atọ Agbanahịla Ọnwụ n'Ọka", "category": "Akụkọ Ụwa"},
{"text": "Njem ahụ, nke ọ bụ ọkaokwu ụlọ omeiwu steeti ahụ, bụ Maazị Uchenna Okafor duru ha wee bàgide, bụkwà nke ụfọdụ ndị dị iche iche selitere isi n'ọrụ gọọmentị n'ime steeti ahụ sonyere na ya.", "author": "Izunna Okafor", "title": "Ndị Omeiwu Anambra Agaala Leta Ụlọ Ezumeezu Mba Ụwa A Na-Arụ n'Awka", "category": "Akụkọ Ụwa"},
{"text": "N'okwu ya n'ebe ahụ, Maazị Okafor gosipụtara afọ ojuju ya banyere etu ọrụ si aga n'ebe ahụ, ogoogo e ji arụ ya bụ ọrụ, nakwa ogoogo ụlọ ahụ nọ na ya ugbua, ma kọwaa na eserese na atụmatụ e jiri rụọ ya bụ ụlọ bụ ụdị nke a na-ahụta na mba ofesi.", "author": "Izunna Okafor", "title": "Ndị Omeiwu Anambra Agaala Leta Ụlọ Ezumeezu Mba Ụwa A Na-Arụ n'Awka", "category": "Akụkọ Ụwa"},
{"text": "Dịka ọ na-akpọpụtasị uru dị iche iche ya bụ ogige ga-ewebàta na steeti ahụ ma a rụchaa ya, ọ gara n'ihu mee ka a mara na nke ahụ ga-enyekwa aka ịkwàlite ọnọdụ mmepe na steeti ahụ, kewàpụtara ụmụafọ steeti ahụ ọtụtụ ohere ọrụ, ma kwalitekwa ọnụego na-abata n'akpa gọọmenti steeti ahụ, tinyere ọtụtụ uru ndị ọzọ ọ ga-eweta.", "author": "Izunna Okafor", "title": "Ndị Omeiwu Anambra Agaala Leta Ụlọ Ezumeezu Mba Ụwa A Na-Arụ n'Awka", "category": "Akụkọ Ụwa"},
{"text": " ", "author": "Izunna Okafor", "title": "Ndị Omeiwu Anambra Agaala Leta Ụlọ Ezumeezu Mba Ụwa A Na-Arụ n'Awka", "category": "Akụkọ Ụwa"},
{"text": "O kwupụtara olileanya o nwere na a ga-arụcha ya bụ ogige tupu oge udummiri, ma kọwaa na ya bụ ogige ga-eme ka Anambra soro n'ọnụọgụgụ steeti olenaole nwere ụdị ụlọ ezumezu mba ụwa dị etu ahụ n'ala Nigeria, ma mekwazie ka e nwee ike ịchịkọba ụdị nnukwu ọgbakọ dị iche iche n'ime steeti ahụ.", "author": "Izunna Okafor", "title": "Ndị Omeiwu Anambra Agaala Leta Ụlọ Ezumeezu Mba Ụwa A Na-Arụ n'Awka", "category": "Akụkọ Ụwa"},
{"text": "O kelekwazịrị aka na-achị steeti ahụ bụ Gọvanọ Willie Obiano maka ezi ọrụ dị etu ahụ, ma mee ka a mara na nke ahụ so n'otu nnukwu ihe dị iche iche a ga-eji na-echeta ọchịchị ya na steeti ahụ.", "author": "Izunna Okafor", "title": "Ndị Omeiwu Anambra Agaala Leta Ụlọ Ezumeezu Mba Ụwa A Na-Arụ n'Awka", "category": "Akụkọ Ụwa"},
{"text": "Ka ọ dị taa, ụlọọrụ ahụ na-ahụ maka ọdịmma ọhaneze na ihe metụtara ụmụaka na ụmụnwaanyị n'ime steeti Anambra anwụchiela mmadụ abụọ maka iji ụmụaka arịọ arịrịọ na steeti ahụ.", "author": "Izunna Okafor", "title": "N'Anambra, A Nwụchiela Ụmụnwaanyị Abụọ Ji Ụmụaka Arịọ Arịrịọ", "category": "Akụkọ Ụwa"},
{"text": "Mmadụ abụọ ahụ, bụcha ụmụnwaanyị, bụ ndị e jidere n'Ọka (Awka) bụ isi obodo steeti ahụ, ma bụrụkwa ndị sitere steeti Nasarawa na steeti Enugu n'otu n'otu. Ha bụ ụmụnwaanyị abụọ nà ụmụaka isii (nwaanyị anọ na nwoke abụọ) ha ji arịọ arịrịọ ka e kwuru na ha so na ndị arịrịọ a nwụchikọbụrụ n'oge mbụ na Nnewi na n'Ọka (Awka) n'ime ọnwa Disembà ahọ gara aga, site n'aka ndị ụlọọrụ ahụ.", "author": "Izunna Okafor", "title": "N'Anambra, A Nwụchiela Ụmụnwaanyị Abụọ Ji Ụmụaka Arịọ Arịrịọ", "category": "Akụkọ Ụwa"},
{"text": "Ka o sila dị, oge mbụ ahụ a nwụchikọrọ ha n'ahọ gara aga, Kọmishọna na-ahụ maka ụlọọrụ ahụ, bụ Oriakụ Ndidi Mezue nyechara ha ndụmọdụ megide ịrịọ arịrịọ, nye ha nri, ma nyekwa ha ego ka ha wee ga malite ndụ ọhụrụ ma kwụsịzie ịrịọ arịrịọ.", "author": "Izunna Okafor", "title": "N'Anambra, A Nwụchiela Ụmụnwaanyị Abụọ Ji Ụmụaka Arịọ Arịrịọ", "category": "Akụkọ Ụwa"},
{"text": "Dịka a ga-asị na nke ahụ ezubeghị, Kọmishọna Mezue kpọkwara ògbò ya nke steeti Nasarawa oge ahụ, ma gwa ya ka o nye nwaanyị ahụ bụ onye Nasarawa e jidere ọrụ ka o wee si ebe ahụ na-enweta ego o ji azụ ụmụ ya, ma sepuzie aka n'ịrịọ arịrịọ kpamkpam.", "author": "Izunna Okafor", "title": "N'Anambra, A Nwụchiela Ụmụnwaanyị Abụọ Ji Ụmụaka Arịọ Arịrịọ", "category": "Akụkọ Ụwa"},
{"text": "Ka o sila dị, n'ihi na ndị Igbo sị na ihe na-esi nkakwụ isì dị ya n'ime ahụ; ụmụnwaanyị abụọ ahụ, n'agbànyèghị ihe niile ahụ e meere ha, kpọkwara ụmụaka ha laghachi azụ n'Anambra ọzọ, wee malitekwa iji ha arịọ arịrịọ, tupu aka wee kpàrazie ha na nke ikpeazụ a.", "author": "Izunna Okafor", "title": "N'Anambra, A Nwụchiela Ụmụnwaanyị Abụọ Ji Ụmụaka Arịọ Arịrịọ", "category": "Akụkọ Ụwa"},
{"text": "N'okwu ya banyere nke a, Kọmishọna Mezue kwuzịrị na ọ ga-atụ atụmatụ ịhụ na e nwogharịrị ndị ahụ n'otu n'ime ogige mnwògharị dị iche iche e nwere na steeti ahụ, nye ha nkuzi ga-eme ka uche ha pụọ n'ịrịọ arịrịọ, ma nyekwazie ha ezi ọzụzụ kwesiri ekwesi tupu e zilaga ha na steeti ha, iji malite ndụ ọhụrụ, ma baara onwe ha na obodo ha uru, kwụsị imetọ ikike dịịrị ụmụaka ahụ, ma kwụsịkwa ire ùgwù ha site n'ịrịọ arịrịọ.", "author": "Izunna Okafor", "title": "N'Anambra, A Nwụchiela Ụmụnwaanyị Abụọ Ji Ụmụaka Arịọ Arịrịọ", "category": "Akụkọ Ụwa"},
{"text": "O mere ka a mara na nwaanyị ényēghị nwa ara nke ọma so n'ihe na-ebute kansà ara, ebe nwaanyị inwe ọtụtụ nwoke ya na ha na-akwa iko sokwà n'ihe kacha ebute ọrịa kansa nke na-eme n'àkpà nwa, ọbụladị dịka ọ dụzịkwara ụmụnwaanyị ahụ ọdụ ka ha na-enyocha ara ha na ahụ ha kwà mgbe, ma na-akpọtụrụkwa onye ọrụ ahụike oge ọbụla ha hụtara ihe dị àñaa n'ahụ ha, maka na ịchọpụta ọrịa ahụ n'oge na-eme ka ọgwụgwọ ya dị mfe.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "N'okwu nke ya, onyeisi ọba akwụkwọ steeti Anambra bụ Dọkịta Nkechi Udeze mere ka a mara na ọba akwụkwọ ahụ achịkọbala ụdị ọzụzụ dị etu ahụ n'obodo ahụ n'ahọ 2018, ma kwuo na ya bụ mmemme, nke so n'ọrụ mgbasaozi ahụike ọba akwụkwọ ahụ na-arụ, bụ nke ebumnobi ya bụ iji kụziere ndị mmadụ ihe dị iche iche ha kwesiri ịma banyere ọrịa kansà nakwa etu ha pụrụ isi gbanahị ha.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "O kèlèrè Agbalanze RJC Arazu bụ nwaafọ obodo ahụ, onye o kwuru na ọ kwàdòrò ime ụmụnwaanyị sonyere n'ọgbakọ nkụzi ahụ nnyocha maka ọrịa kansa akpa nwa n'efù, ọbụladị dịka o nyere ụmụnwaanyị ahụ ndụmọdụ ka ha tinye ihe niile ha mụtara na mmemme ahụ n'ọrụ, ma na-esonyesikwa ike n'ụdị ọgbakọ nkụzi dị etu ahụ, karịa ịga naanị ọkpụkpọ oku ndọrọndọrọ ọchịchị.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "N'akụkụ nke ya, otu onye ọrụ ọba akwụkwọ ma bụrụkwa onye nkụzi na mahadum, bụ Oriakụ Ngozi Osuchukwu kọwara ọgbakọ nkuzi ahụ dịka nke magburu onwe ya, n'ihi na o meela ka ndị sonyere na ya marakwuo ọtụtụ ihe banyere ọrịa kansà, na ụzọ e si agbanahị maọbụ na-egbochi ya, tinyere ihe ndị ọzọ ha mụtara n'ebe ahụ ga-enyere ha aka ịkwàlite ọnọdụ ahụike ha.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "Ọ kọwara mkpa ọ dị mmadụ inyòchà onwe ya mgbe niile na ịchọpụta ọrịa n'oge, ma kpọkuzie ndị ọzọ bụ ndị aka ji akụ n'obodo dị iche iche ka ha ñòmie Agbalanze Arazu site n'inye ụdị nkwàdo ahụ o nyere, n'ihi ọtụtụ uru dị iche iche nke ahụ na-ewèta.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "N'ozi ekele ya, onyeisi ọba akwụkwọ Ihembosi, bụ Oriakụ Kevina Madubuike kwupụtara obi ụtọ ya banyere etu ndị mmadụ siri sonye na mmemme ahụ, nà ezi ihe dị iche iche si na ya bụ ọgbakọ wee pụta, ma kelee ọba akwụkwọ steeti Anambra na ndị ọzọ tụnyere ụtụ n'ụzọ dị iche iche iji mee ka ya bụ mmemme gaa nke ọma, ọbụladị dịka ọ kpọkuru ndị obodo ahụ ka ha na-abịa n'ọba akwụkwọ ahụ na-agụ akwụkwọ oge niile, maka na ọ bụ ha ka a rụụrụ ya.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "Otu onye n'ime ndị sonyere na mmemme ahụ, bụ Oriakụ Justina Agbodike onye sitere Ụmụnakwa Ihembọsị gbàrà akaebe na ya bụ mmemme emepeela anya ya na uche ya ịmata na ịmụta ọtụtụ ihe dị iche iche ọ mabụghị banyere ọrịa kansà. O kelezịrị ndị chịkọbara mmemme ahụ, ma kwe nkwà iburu ozi ahụ na ihe dị iche iche ọ mụtara n'ebe ahụ wee bàá n'ime obodo ya ma kụzikwara ya ụmụnwaanyị ndị ọzọ.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "N'aka nke ya, onye ọzọ sonyere na mmemme ahụ, bụ Oriakụ Amaka Alor kpọkuru ụmụnwaanyị ka ha na-eme nnyòcha ahụ ha oge niile.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "Mmemme ahụ bụ nke a nọrọ na ya wee nye nkụzi, jụọ ajụjụ banyere ọrịa kansa, kèàá uwe mkpuch ihu site n'aka ọba akwụkwọ Anambra, nye nkụzi banyere etu e si enyòcha ara, ma mekwa ụmụnwaanyị ahụ nnyocha n'efu maka ọrịa ka nsa akpa nwa, bụ nke e mere site n'aka onye ọrụ ahụike Nonye Egbuaba.", "author": "Izunna Okafor", "title": "Ọba Akwụkwọ Anambra Agbasàárá Ụmụnyaanyị Ozi Ọrịa Kansà n'Ime Obobo", "category": "Akụkọ Ụwa"},
{"text": "O kwuru na ha na ndị e ji okwu ha agba ìzù n'òtù ahụ ga-eme nzukọ ma tụọ árò banyere etu ha ga-esi nwetakwuo ego ahụ, iji wee mee ka ya bụ atụmatụ ndebànye ahà gaa nke ọma na steeti ahụ, n'ihi ọtụtụ uru dị iche iche dị na ya bụ ndebanye aha.", "author": "Izunna Okafor", "title": "N'Anambra, APC Etòóla Buharị, Gwa Ndị Anambra Debànye Aha n'Òtù Ahụ", "category": "Akụkọ Ụwa"},
{"text": "O kwupụtara olileanya o nwere na APC ga-enweta mmeri na nhọpụta ọchịchị ahụ a ga-eme na steeti Anambra n'ime ahọ a, ma kpọkuo Ndị Anambra ka ha sonyere otu ndọrọndọrọ ọchịchị ahụ ugbua site na ndebànye aha ahụ na-aga n'ihu, n'ihi na ọ bụ ohere ọma dịịrị ha iji banye n'òtù ndọrọndọrọ ahụ, bụ òtú ndọrọndọrọ ji ọkwa ọchịchị n'ala Nigeria ugbua.", "author": "Izunna Okafor", "title": "N'Anambra, APC Etòóla Buharị, Gwa Ndị Anambra Debànye Aha n'Òtù Ahụ", "category": "Akụkọ Ụwa"},
{"text": "Na mbụ n'okwu ya oge ọ na-edugharị ndị ahụ n'ogige ahọ, Kọmishona na-ahụ maka ewumewu ụlọ na steeti ahụ, bụ Maazị Mike Okonkwo mere ka a mara na ya bụ ụlọ ezumezu nwèrè ikike ịbà mmadụ puku iri otu ugboro, nwee ebe a na-atụ ndụ mmanụ, nwee ebe nlegharịanya, nwee ebe a na-edebe ihe ọkpụ, ma nwee ebe a na-akwụba ụgbọala nwere ike irite ụgbọala karịrị otu puku otu ugboro, tinyere ihe ndị ọzọ mere ka ya bụ ogige bụrụ ọkaibe n'ezie ma bụrụkwa ejiamaatụ.", "author": "Izunna Okafor", "title": "Ndị Omeiwu Anambra Agaala Leta Ụlọ Ezumeezu Mba Ụwa A Na-Arụ n'Awka", "category": "Akụkọ Ụwa"},
{"text": "Na ntụnye nke ya, onyeisi òtù ọrụ na-ahụ maka ewumewu n'ụlọomeiwu steeti ahụ, bụ Maazị Lawrence Ezeudu gbàrà akaebe na ụlọọrụ ngo na-arụ ụlọ ahụ na-arụ ya nke ọma n'ịgbaso eserese na ogoogo e kwuru, ma jirikwa akụrụngwa bụ ọkachamma wee na-arụ ya.", "author": "Izunna Okafor", "title": "Ndị Omeiwu Anambra Agaala Leta Ụlọ Ezumeezu Mba Ụwa A Na-Arụ n'Awka", "category": "Akụkọ Ụwa"},
{"text": "N'ihi na Igbo sị na ọ na-abụ e tòó onye gburu ewu, ọ hụ ehi, o gbuo; Maazị Ejidike jikwàzịrị òhèrè ahụ wee kelee onyeisiala Nigeria, bụ Muhammadu Buhari maka ọrụ mmepe dị iche iche ọ rụgoro na mpaghara ndịda-ọwụwa anyanwụ ala Nigeria kemgbe o siri bànye n'ọkwa ọchịchị, ya na ọrụ ndị nke ọ ka ji n'aka ugbua na mpaghara ahụ, bụ nke o kwuru na o nwebeghị onyeisiala maọbụ otu ndọrọndọrọ ọbụla rụgoro ụdị ọrụ dị otu ahụ na mpaghara ahụ na mbụ. ", "author": "Izunna Okafor", "title": "N'Anambra, APC Etòóla Buharị, Gwa Ndị Anambra Debànye Aha n'Òtù Ahụ", "category": "Akụkọ Ụwa"},
{"text": "Dịka ọ na-akpọpụtasị ụfọdụ ọrụ mmepe ahụ ọchịchị Onyeisiala Buhari rụrụ na mpaghara ahụ, o kwezịrị ya nkwà na ndị mpaghara ahụ agaghị ada mbà n'inye ya, ọchịchị ya na otu ndọrọndọrọ APC nkwàdo zuru òkè.", "author": "Izunna Okafor", "title": "N'Anambra, APC Etòóla Buharị, Gwa Ndị Anambra Debànye Aha n'Òtù Ahụ", "category": "Akụkọ Ụwa"},
{"text": "Izunna Okafor, Awka, Nigeria", "author": "Chidi Igwe", "title": "Ọchịchị Buharị Ajọgbuona Onwe Ya -- Sinetọ Owie", "category": "Akụkọ Ụwa"},
{"text": "Otu onye  nnọchi anya n'ụlọ ọgbakọ ukwu sineeti ala anyị ma bụrụkwa onye ji ọkwa 'Chief Whip'  n'oge mbụ  n'ụlọ ọgbakọ ukwu ahụ, bụ maazị Roland Owie ekwuona na ọchịchị onye isi ala anyị bụ Buharị jọgburunnọọ onwe ya n'ihi ihe dị iche iche a na-ahụta na ya.", "author": "Chidi Igwe", "title": "Ọchịchị Buharị Ajọgbuona Onwe Ya -- Sinetọ Owie", "category": "Akụkọ Ụwa"},
{"text": "Otu onye  nnọchi anya n'ụlọ ọgbakọ ukwu sineeti ala anyị ma bụrụkwa onye ji ọkwa 'Chief Whip'  n'oge mbụ  n'ụlọ ọgbakọ ukwu ahụ, bụ maazị Roland Owie ekwuona na ọchịchị onye isi ala anyị bụ Buharị jọgburunnọọ onwe ya n'ihi ihe dị iche iche a na-ahụta na ya.", "author": "Chidi Igwe", "title": "Ọchịchị Buharị Ajọgbuona Onwe Ya -- Sinetọ Owie", "category": "Akụkọ Ụwa"},
{"text": "Sinetụ Owie kwuru nke a banyere mkpọlite ahụ onye isi ala kpọlitesiri ụfọdụ ndị isi na ngalaba dị iche iche n'ụlọ ọrụ mmanụ bụ NNPC, ma sịkwa hooha na ịkpọ ganịganị ndị otu dịgasị iche iche n'ala anyị na ihe ndị ọzọ ha na-emegasị ka mma karịa ọchịchị ya bụ nwoke.", "author": "Chidi Igwe", "title": "Ọchịchị Buharị Ajọgbuona Onwe Ya -- Sinetọ Owie", "category": "Akụkọ Ụwa"},
{"text": "Ọ sị na ọ baghị uru ịta ọtụtụ otu ndị a na-akpọgasị oku maka ikewa ala Naịjirịa ụta n'ihi na ọtụtụ ihe dị iche iche Buharị na-eme na otu o si enyegasị ọrụ gosiri n'ala abụghị otu, maka na ikpe mara eziokwu, aka azụ dị ya.", "author": "Chidi Igwe", "title": "Ọchịchị Buharị Ajọgbuona Onwe Ya -- Sinetọ Owie", "category": "Akụkọ Ụwa"},
{"text": "Puku kwuru puku ndị mmadụ pụtara n’okporo ụzọ na steeti dị iche iche na–eme ngagharị iwe gbasara mmeri Donald Trump nwetere na ntụli aka elu nhọpụta onye isi ala mba Amerịka.", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "Ọtụtụ n’ime ndị ahụ na–eme ngagharị iwe na-eti mkpu na-asi:", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "“Ọ bughị onyeisiala m”.", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "Ndị ọzọ were ịhe E sere ese gosiri isi anwụ anwụ Donald Trump gbaa ya ọkụ.", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "Maazị Donald Trump ga-abụ onye isi ala mba Amerịka nke iri anọ n’ise ka o nwetachara nturu ugo A tụghị anya ya nke o jiri merie ori aku Hillary Clinton.", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "O na-ejikere izute onye isi ala mba ahụ ugbu a, bụ Barack Obama n’obi gọọmenti mba ahụ maka ịhazi usoro nnyefe ọchịchị ga-esi ga siriri werere.", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "Maazị Obama, onye kwuputarala na maazị Trump ezughị ka e mee maka ọkwa onye isi ala mba ahụ, ma gwa ndị mmadụ sị onye atụrụna ya votu, gwara ụmụ afọ mba Amerịka ka ha nabata ka okwe siri gbaa na yabu ntụli aka elu E mere ụbọchị Tuzdee.", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "N’okwu nke ya, oriakụ Clinton, onye E meriri na ntụliakelu mba Amerịka ahụ, gwakwara ndị na-adonyere ya ụkwụ na E kwesiri ịnyere maazị Trump ohere ka Ọ chịa.", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "N’agbanyeghị oku ndị ndu abụọ ndị a kpọrọ, ndị mmadụ na-eme ngagharị iwe, ka gbakọkwara n’obodo dị iche iche na mba Amerịka.", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "Na Steeti New York, puku kwuru puku ndị mmadụ gagharịri n’ogige ụlọ elu Trump Tower na-ekwupụta ọjụjụu ha n’amụma maazị Trump ji gbasara njem mbiri, atụmatụ iwu metụtara nwoke ịlụ nwoke ibe ya ma ọ bụ nwanyị ime otu ịhe ahụ.", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "Ozi kwuru na ndị na-eme ngagharị iwe megide nhọpụta maazị Trump nọchichara okporo ụzọ awara-awara na nnukwu obodo Los Angeles.", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "N’otu aka ahụkwa, ọtụtụ ndị mmadụ nọchichara ụzọ E si abanye ogige Trump Tower na-ekwupụta nwute ha nwere gbasara nhọpụta maazi Trump dịka onye isiala.", "author": "Chidi Igwe", "title": "Mmeri nke maazị Trump na ntụliakaelu mba Amerịka akpalitela ngagharị iwe na mba ahụ", "category": "Akụkọ Ụwa"},
{"text": "Osote onye isi ala bụ Yemi Osinbajo, ekuola n’Ọ ka mma ịkwado ọrụ ubi n’ime obodo karịa ịtụbata ngwa ahịa nke agaghị enye aka na mgbanwe ego.", "author": "Chidi Igwe", "title": "Ala Naịjirịa anabatala ndị ọrụ ubi si mba Rọshịa", "category": "Akụkọ Ụwa"},
{"text": "Osinbajo mere ka A mata nke a mgbe Ọ nabatara ndị mba Rọshịa dunyere, nke onye ndu ha bụ onye minista ọrụ ugbo mba Rọshịa, Maazị Alexander Tkachev, bụkwa onye isi oche nke otu kọmishọn jikọrọ Naịjirịa na Rọshịa.", "author": "Chidi Igwe", "title": "Ala Naịjirịa anabatala ndị ọrụ ubi si mba Rọshịa", "category": "Akụkọ Ụwa"},
{"text": "Osote onye isi ala bụ Yemi Osinbajo, ekuola n’Ọ ka mma ịkwado ọrụ ubi n’ime obodo karịa ịtụbata ngwa ahịa nke agaghị enye aka na mgbanwe ego.", "author": "Chidi Igwe", "title": "Ala Naịjirịa anabatala ndị ọrụ ubi si mba Rọshịa", "category": "Akụkọ Ụwa"},
{"text": "Osinbajo mere ka A mata nke a mgbe Ọ nabatara ndị mba Rọshịa dunyere, nke onye ndu ha bụ onye minista ọrụ ugbo mba Rọshịa, Maazị Alexander Tkachev, bụkwa onye isi oche nke otu kọmishọn jikọrọ Naịjirịa na Rọshịa.", "author": "Chidi Igwe", "title": "Ala Naịjirịa anabatala ndị ọrụ ubi si mba Rọshịa", "category": "Akụkọ Ụwa"},
{"text": "Ọka mmụta Osinbajo kwuru sị na:", "author": "Chidi Igwe", "title": "Ala Naịjirịa anabatala ndị ọrụ ubi si mba Rọshịa", "category": "Akụkọ Ụwa"},
{"text": "\"Ọnụ ahịa mmanụ agbatuola nke ukwu, ma A kana agbanwekwa ukwutukwu ego maka ịzụta nri na mba ofesi, ma anyị nwere ọtụtụ ala dị mma maka ọrụ ubi. Nke a enweghị uru ọ bara ma ọ buru n’anyị anaghị akọ ịhe n’ala ndị a.\"", "author": "Chidi Igwe", "title": "Ala Naịjirịa anabatala ndị ọrụ ubi si mba Rọshịa", "category": "Akụkọ Ụwa"},
{"text": "Osote onye isi ala gwara ndị ọrụ ụbi ahụ si mba Rọshịa ka ha bịa malite ọrụ ụbi n’ala Naịjirịa,were na-akọpụta ma na-ebupukwa ịhe ha wepụtara.", "author": "Chidi Igwe", "title": "Ala Naịjirịa anabatala ndị ọrụ ubi si mba Rọshịa", "category": "Akụkọ Ụwa"},
{"text": "Mba Amerịka amalitego ime nnyocha iji mata otu mmiri siri ba n’opi ugbọgụrụ. Pentagon, isi ụlọ ọrụ ndị soja n’obodo Washington agwago ndị nta akụkọ na gọọmenti mba Amerịka na-eme nnyocha ugbu a maka ọnwụ mmadụ anọ ndị soja Amerịka ahụ e gburu na mba Niger, na mpaghara ọdịda anyanwụ mba Afrịka.", "author": "Chidi Igwe", "title": "Mba Amerịka chọrọ ịmata ịhe gburu ndị soja Amerịka anọ na Niger", "category": "Akụkọ Ụwa"},
{"text": "N’izu ụka abụọ gara aga, e gburu ndị agha mba Amerịka anọ na Niger.", "author": "Chidi Igwe", "title": "Mba Amerịka chọrọ ịmata ịhe gburu ndị soja Amerịka anọ na Niger", "category": "Akụkọ Ụwa"},
{"text": "Ịhe gbara ndị mmadụ gharịị karịsịa bụ na onye isi ala mba Amerịka, Donald Trump, bụ onye ụwa niile maara ọfụma dịka Oji Twitter Ekwu, ekwughị okwu ọbụna gbasara ọnwụ ndị soja ahụ.", "author": "Chidi Igwe", "title": "Mba Amerịka chọrọ ịmata ịhe gburu ndị soja Amerịka anọ na Niger", "category": "Akụkọ Ụwa"},
{"text": "Trump atụpụghị ọnụ na Radio. Ọ tụpụghị ọnụ na Televishọnụ. O kwughị cham site n’ama saiba Twitter, ebe ọ na-adịwaga etinye ọnụ n'okwu ọbụna gafere nu, ma nke nwere isi, ma nke na-enweghị isi.", "author": "Chidi Igwe", "title": "Mba Amerịka chọrọ ịmata ịhe gburu ndị soja Amerịka anọ na Niger", "category": "Akụkọ Ụwa"},
{"text": "Nke a mere ọtụtụ ndị nta akụkọ jiri gbawa ya ajụjụ, iji chọpụta ịhe ọ maara gbasara ọnwụ ndị soja anọ ahụ.", "author": "Chidi Igwe", "title": "Mba Amerịka chọrọ ịmata ịhe gburu ndị soja Amerịka anọ na Niger", "category": "Akụkọ Ụwa"},
{"text": "Otu n’ịme ndị ahụ e gburu n’agha bụ Sagent La David Johnson, onye anyị nụrụ na Trump akpaghị agwa dịka onye ṅụjuru mmiri ara afọ mgbe ọ kpọrọ nwụnye Johnson n’ekwe ntị maka isepuru ya maka ọnwụ di ya.", "author": "Chidi Igwe", "title": "Mba Amerịka chọrọ ịmata ịhe gburu ndị soja Amerịka anọ na Niger", "category": "Akụkọ Ụwa"},
{"text": "Izunna Okafor, Awka, Nigeria", "author": "Chidi Igwe", "title": "Ndị Naịja Delta Ga-Amalitekwa Nsogbu Ha n'Abalị Iri Nke Ọnwa Septemba", "category": "Akụkọ Ụwa"},
{"text": "Otu jikọtara ndị na-akpọ ganị ganị  na mpaghara Naịja Delta emeena ka ọhaneze mara na ha ga-amalitekwa inye nsogbu na ịgbagwosi okporo mmanụ ma ọ bụrụ na ọnwa Septemba dị na mkpụrụ ụbọchị iri.", "author": "Chidi Igwe", "title": "Ndị Naịja Delta Ga-Amalitekwa Nsogbu Ha n'Abalị Iri Nke Ọnwa Septemba", "category": "Akụkọ Ụwa"},
{"text": "Otu jikọtara ndị na-akpọ ganị ganị  na mpaghara Naịja Delta emeena ka ọhaneze mara na ha ga-amalitekwa inye nsogbu na ịgbagwosi okporo mmanụ ma ọ bụrụ na ọnwa Septemba dị na mkpụrụ ụbọchị iri.", "author": "Chidi Igwe", "title": "Ndị Naịja Delta Ga-Amalitekwa Nsogbu Ha n'Abalị Iri Nke Ọnwa Septemba", "category": "Akụkọ Ụwa"},
{"text": "Ndị otu a kwuru nke a n'izu ụka gara aga ma mee ka a mara na ndị orụ ha enyena ha ọnụ ọgụgụ ikwe mmanụ bụ nke ndị mgbago ugwu nwere na mpaghara ahụ, bụ ihe karịrị pacent iri itoolu nke ikwe mmanụ niile dị na mpaghara ahụ.", "author": "Chidi Igwe", "title": "Ndị Naịja Delta Ga-Amalitekwa Nsogbu Ha n'Abalị Iri Nke Ọnwa Septemba", "category": "Akụkọ Ụwa"},
{"text": "Ha sị na n'ụbọchị ahụ, nke ga-abụ ụbọchị ụka, na ndị otu ha karịrị puku ise n'ọnụ ọgụgụ ga-eme mkpamkpa dị egwu, gbagwosie ihe ma mechisiekwa ọtụtụ ebe na mpaghara ahụ.", "author": "Chidi Igwe", "title": "Ndị Naịja Delta Ga-Amalitekwa Nsogbu Ha n'Abalị Iri Nke Ọnwa Septemba", "category": "Akụkọ Ụwa"},
{"text": "Ndị agha iyi egwu egbuona ịhe karịrị mmadụ 60 na Kabul yana Ghor. N’ụbọchị Fraịdee, abalị 20 nke ọnwa Ọkụtoba, ndị uwe ojii na Kabul kwuputere n’otu nwoke buuru egbe chịrị mgbọ gawa n’ụlọ okpukpere chi ndị ụka alakụba Shịa.", "author": "Chidi Igwe", "title": "Ịhe karịrị mmadụ 60 anwụọna n’Afganistan", "category": "Akụkọ Ụwa"},
{"text": "Nwoke ọjọọ ahụ kwara mgbọ megide ndị bịara ekpere, gbuo ọtụtụ n’ime ha, ma merakwa ọtụtụ ndị ọzọ ahụ.", "author": "Chidi Igwe", "title": "Ịhe karịrị mmadụ 60 anwụọna n’Afganistan", "category": "Akụkọ Ụwa"},
{"text": "Mmadụ 30 ka a gụtara dịka ndị nwụrụ anwụ, ebe ịhe karịrị mmadụ 45 bụ ndị merụrụ ahụ.", "author": "Chidi Igwe", "title": "Ịhe karịrị mmadụ 60 anwụọna n’Afganistan", "category": "Akụkọ Ụwa"},
{"text": "Ndị otu ISIS ekwetego n’ọ bụ ha kpara mkpamkpa ahụ megide ndị agbụrụ Shịa na Kabul.", "author": "Chidi Igwe", "title": "Ịhe karịrị mmadụ 60 anwụọna n’Afganistan", "category": "Akụkọ Ụwa"},
{"text": "N’akụkọ yiri ibe ya, Mohammad Ikbal Nezami, ọnụ na-ekwuru ndị uwe ojii na Prọvịnsụ Ghor, ekwuona otu nwoke jiri mgbọ ogbunigwe soo onwe ya jere n’ụlọ ụka ndị alakụba kpasuo mgbọ ugbunigwe ya.", "author": "Chidi Igwe", "title": "Ịhe karịrị mmadụ 60 anwụọna n’Afganistan", "category": "Akụkọ Ụwa"},
{"text": "Nwoke ahụ gburu onwe ya, gbukwee ọtụtụ ndị ọzọ bịara na mọskụ ịkpe ekpere. Ịhe karịrị mmadụ 33 ndị agbụrụ Sunni nwụrụ site na nwakpo ahụ.", "author": "Chidi Igwe", "title": "Ịhe karịrị mmadụ 60 anwụọna n’Afganistan", "category": "Akụkọ Ụwa"},
{"text": "Ọkaịkpa pụrụ ịche ahụ a họpụtara na mba Amerịka ka o mee nnyocha maka ebubo ahụ a na-ebo onye isi ala Amerịka, bụ Donald Trump, agbaana ndị otu Trump abụọ, Paul Menafort na Rick Gates akwụkwọ n’ụlọ ịkpe.", "author": "Chidi Igwe", "title": "A gbaana ndị otu Donald Trump abụọ akwụkwọ", "category": "Akụkọ Ụwa"},
{"text": "Kemgbe e mechara ntụli aka maka ịhọpụta onye isi ala na mba ahụ, a na-ebo Trump na ndị otu ya ebubo na ha na ndị Rọshịa gbakọrọ aka mee nrụrụ aka, ma ọ bụ gwuo ojoro, nke mere Trump jiri nwete mmeri megide Hillary Clinton n’afọ gara aga.", "author": "Chidi Igwe", "title": "A gbaana ndị otu Donald Trump abụọ akwụkwọ", "category": "Akụkọ Ụwa"},
{"text": "Ndị ụlọ ọrụ na-ahụ maka nyocha n’Amerịka, bụ Federal Bureau of Investigation (FBI), malitere tinyewe anya n’ebubo ahụ. Trump tụgharịrị chụọ onye isi ndị FBI, bụ James Comey, n’ọrụ. Nke a mere e jiri họpụta Robert Mueller dịka onye okaịkpe pụrụ ịche maka ịme nnyocha.", "author": "Chidi Igwe", "title": "A gbaana ndị otu Donald Trump abụọ akwụkwọ", "category": "Akụkọ Ụwa"},
{"text": "Mueller na ndị otu ya na-eme nnyocha kemgbe ọnwa ise gara aga.", "author": "Chidi Igwe", "title": "A gbaana ndị otu Donald Trump abụọ akwụkwọ", "category": "Akụkọ Ụwa"},
{"text": "Taa bụ Mọndee, abalị 30 nke ọnwa Ọkụtoba, Robert Mueller gbara Menafort na Gates akwụkwọ.", "author": "Chidi Igwe", "title": "A gbaana ndị otu Donald Trump abụọ akwụkwọ", "category": "Akụkọ Ụwa"},
{"text": "Anyị amatachabeghị ihe niile Mueller si mmadụ abụọ ndị ahụ mere. Kama, anyị na-atụ anya n’akwụkwọ ahụ a gbara ndị a taa ga-agụnye akparama agwa aka azụ, yana izo usoro nzụkọrịta okwe n’etiti Menafort na ndị mba Yukren.", "author": "Chidi Igwe", "title": "A gbaana ndị otu Donald Trump abụọ akwụkwọ", "category": "Akụkọ Ụwa"},
{"text": "Otu nwoke onye mba Amerịka na-eme ngagharị iwe nọrọ n’isi obodo Amerịka bụ Washington, taa bụ abalị iri abụọ na anọ nke ọnwa Ọkụtoba, kpọọ oku n’olu ike ka e kpee onye isi ala mba Amerịka ikpe maka inyere ndị Rọshịa aka n’igwu ojoro n’oge atụm vootu Amerịka gara aga.", "author": "Chidi Igwe", "title": "Onye na-eme ngagharị iwe ajago Donald Trump flagụ mba Rọshịa", "category": "Akụkọ Ụwa"},
{"text": "Nwoke ahụ aha ya bụ Ryan Clayton chebiri Trump n’ogige Capitol Hill, ụlọ ọrụ ndị omebe iwu nke mba Amerịka.", "author": "Chidi Igwe", "title": "Onye na-eme ngagharị iwe ajago Donald Trump flagụ mba Rọshịa", "category": "Akụkọ Ụwa"},
{"text": "Mgbe Trump na onye isi oche Sineti Amerịka, bụ Mitch McConnell, na-agafe, Ryan chịịrị flagụ ndị mba Rọshịa na-aja Trump. Ka ọ na-eme nke a, ọ saghepukwere ọnụ ya malite tiwe mkpu n’oke olu. Ọ na-ekwu n’olu bekee Trump is treason!, nke pụtara na Trump bụ onye arụrụala n’olu Igbo.", "author": "Chidi Igwe", "title": "Onye na-eme ngagharị iwe ajago Donald Trump flagụ mba Rọshịa", "category": "Akụkọ Ụwa"},
{"text": "Ụnụ ga-echete na a na-ebo Trump na ndị otu ya ebubo na ya na ndị Rọshịa gbakọrọ aka were gwuo ojoro mere Trump jiri merie Hillary Clinton na ntuli aka ahụ e mere na mba Amerịka n’afọ gara aga.", "author": "Chidi Igwe", "title": "Onye na-eme ngagharị iwe ajago Donald Trump flagụ mba Rọshịa", "category": "Akụkọ Ụwa"},
{"text": "Kamgbe ahụ ndị Amerịka mechara nhọpụta onye isi ala, ndị Amerịka ka na-eme nyocha. E mechara họpụta onye ọkaikpe pụrụ ịche, bụ Robert Mueller, onye ka na-eme nyocha maka nrụrụ aka ahụ a na-eme Trump na ndị Rọshịa ebubo ya.", "author": "Chidi Igwe", "title": "Onye na-eme ngagharị iwe ajago Donald Trump flagụ mba Rọshịa", "category": "Akụkọ Ụwa"},
{"text": "Taa bụ Sọndee, abalị 5 nke ọnwa Nọvemba, otu nwata nwoke onye Amerịka, jere gbuo mmadụ 26 n’ụlọ ụka First Baptist Church, na Sutherland Springs, na Steeti Tegzas.", "author": "Chidi Igwe", "title": "Onye obiakpọ agbagbuona mmadụ 26 na Tegzas", "category": "Akụkọ Ụwa"},
{"text": "N’ihe dịka elekere iri na otu na ọkara, nwata nwoke ahụ gbara afọ 26, buru egbe agha gawa n’ụlọ ụka ahụ. Ọ bara n’ime ụlọ ụka, ebe ndị mmadụ na-efe Chineke, malite ịkwa mgbọ aghara aghara.", "author": "Chidi Igwe", "title": "Onye obiakpọ agbagbuona mmadụ 26 na Tegzas", "category": "Akụkọ Ụwa"},
{"text": "Otu n’ime ndị nwụrụ anwụ bụ nwata nwanyị dị afọ 14, nnwa Frank Pomeroy, onye Ụkọchukwu na-elekwata ụlọ ụka ahụ.", "author": "Chidi Igwe", "title": "Onye obiakpọ agbagbuona mmadụ 26 na Tegzas", "category": "Akụkọ Ụwa"},
{"text": "Mmadụ 26 nwụrụ anwụ. Ịhe karịrị mmadụ 20 marụrụ ahụ.", "author": "Chidi Igwe", "title": "Onye obiakpọ agbagbuona mmadụ 26 na Tegzas", "category": "Akụkọ Ụwa"},
{"text": "Ndị uwe ojii ekwuona na mgbe nwata nwoke ahụ kpachara arụ ahụ, sizie n’ụlọ ụka ahụ na-apụ, otu nwoke ọzọ bidebere ụlọ ụka ahụ nso malitere gbawa ya egbe.", "author": "Chidi Igwe", "title": "Onye obiakpọ agbagbuona mmadụ 26 na Tegzas", "category": "Akụkọ Ụwa"},
{"text": "Nke a mere o jiri gbaba n’ịme ụgbọala o jiri bia ebe ahụ, were bọrọ ọsọ.", "author": "Chidi Igwe", "title": "Onye obiakpọ agbagbuona mmadụ 26 na Tegzas", "category": "Akụkọ Ụwa"},
{"text": "Ndị uwe ojii kwuru na ha mechara chọta ya ebe ọ nwụrụ anwụ n’ime ụgbọala ya.", "author": "Chidi Igwe", "title": "Onye obiakpọ agbagbuona mmadụ 26 na Tegzas", "category": "Akụkọ Ụwa"},
{"text": "Anyị amatabeghị otu o siri nwụọ.", "author": "Chidi Igwe", "title": "Onye obiakpọ agbagbuona mmadụ 26 na Tegzas", "category": "Akụkọ Ụwa"},
{"text": "O peka mpe, mmadụ asatọ anwụọna, ebe ịhe karịrị mmadụ iri na abụọ merụrụ ahụ na Manhattan, na New York.", "author": "Chidi Igwe", "title": "Onye agha ịyi egwu egbuona mmadụ asatọ na New York", "category": "Akụkọ Ụwa"},
{"text": "Ndị hụrụ mgbe o mere gwara ndị nta akụkọ n’otu nwoke onye agha iyi egwu jiri ụgbọ ala ya mere mgbọ. Ọ na-anya aghara aghara n’okporo ụzọ, n’etiti obodo, n’ehihe ọcha.", "author": "Chidi Igwe", "title": "Onye agha ịyi egwu egbuona mmadụ asatọ na New York", "category": "Akụkọ Ụwa"},
{"text": "Ọ malitere na-akụtu ndị mmadụ, ma ndị ji ụkwụ aga, ma ndị igwe, ma ndị ụgbọ ala ibe ya.", "author": "Chidi Igwe", "title": "Onye agha ịyi egwu egbuona mmadụ asatọ na New York", "category": "Akụkọ Ụwa"},
{"text": "Mgbe nwoke ahụ na-akpa mkpamkpa ahụ, ọ na-eti mkpu n’olu ike, na-asị “Allahu Akbar.”", "author": "Chidi Igwe", "title": "Onye agha ịyi egwu egbuona mmadụ asatọ na New York", "category": "Akụkọ Ụwa"},
{"text": "Mgbe ọ na-agwa ndị nta akụkọ okwu maka nke a, onye Meyọ New York, bụ Bill de Blazio, kwuru sị na ihe a bu agha iyi egwu megide mba Amerịka.", "author": "Chidi Igwe", "title": "Onye agha ịyi egwu egbuona mmadụ asatọ na New York", "category": "Akụkọ Ụwa"},
{"text": "George Papadopoulos, otu n’ịme ndị otu Donald Trump ekwetena n’ịkpe mara ya. Robert Mueller, onye nnyocha pụrụ ịche ahụ a họputara maka ịleba anya na nrụrụ aka na igwu ojoro n’etiti Donald Trump na ndị Rọshịa, kwuputere nke a n’ụbọchị Mondee, mgbe ọ gbara mmadụ abụọ ndị otu Trump akwụkwọ.", "author": "Chidi Igwe", "title": "Trump akpọna George Papadopoulos onye ashị", "category": "Akụkọ Ụwa"},
{"text": "Mueller gbara Paul Menafort, onye bụbu onye isi ndị ọrụ ndọrọdọrọ ọchịchị nke Trump, yana Rick Gates, onye rụkwara Trump ọrụ n’oge ndọrọdọrọ ọchịchị, akwụkwọ.", "author": "Chidi Igwe", "title": "Trump akpọna George Papadopoulos onye ashị", "category": "Akụkọ Ụwa"},
{"text": "Papadopoulos bụ onye mbụ a magoro ịkpe na nnyocha ahụ ndị Amerịka na-eme.", "author": "Chidi Igwe", "title": "Trump akpọna George Papadopoulos onye ashị", "category": "Akụkọ Ụwa"},
{"text": "N’ọnwa Julaị afọ a, Mueller gbara George Papadopoulos ajụjụ ugboro ole n’ole iji chọpụta ịhe ọ mara gbasara mmekọrịta Trump na ndị mba Rọshịa.", "author": "Chidi Igwe", "title": "Trump akpọna George Papadopoulos onye ashị", "category": "Akụkọ Ụwa"},
{"text": "Mueller mechara kpọpụ George Papadopoulos n’ụlọ ịkpe maka ịtụrụ ndị ọrụ nnyocha FBI ashị. Papadopoulos mechara kwete na ịkpe mara ya.", "author": "Chidi Igwe", "title": "Trump akpọna George Papadopoulos onye ashị", "category": "Akụkọ Ụwa"},
{"text": "A na-atụ anya na Papadopoulos na-enyere Mueller aka n’ọlụ nnyocha ya kemgbe ahụ, maka ịwetunata ntaramafụfụ dịrị ya na mkpọrọ.", "author": "Chidi Igwe", "title": "Trump akpọna George Papadopoulos onye ashị", "category": "Akụkọ Ụwa"},
{"text": "E nwebeghị ịhe anyị nụrụ Papadopoulos kwuru megide Trump ma ọ bụ ndị otu ndọrọndọrọ ọchịchị ya. Mana, taa bụ Nwenezdee, Trump malitere kpọwa Papadopoulos onye ashị, site n’ozi o siri na Twitter zipute.", "author": "Chidi Igwe", "title": "Trump akpọna George Papadopoulos onye ashị", "category": "Akụkọ Ụwa"},
{"text": "Ọ bụ gịnị mere? Ọ bụ gịnị ka anyị na-akwara akwa? Ụmụnna m ndị Igbo bi n’Amịrịka, ihe ukwu emeela n’ụbọchị ahịa ukwu! Mmiri na-erughị eru, ezoola! Ụkwa na-achaghị acha, adaala! Mkpara-igwe ụmụ Igbo etijiele n’ike! Ji esile n’ọdụ kaa! Ọnwụ abatala, ụlọ ajụọla oyi.", "author": "Chidi Igwe", "title": "Akwa Arịrị N’ọnwụ Ikechukwu Ọnwụzurike", "category": "Akụkọ Ụwa"},
{"text": "Ọnwụ mgbabi emeela n’usekwu Akanchawa ụmụ Igbo bi na Michigan jieme ọnụ - Mazị Chris na Oriakụ (Dọkịnta) Indira Ọnwụzurike! Okorobịa na Dimkpa Agụ ha ji akpa nganga – Ikechukwu Ọnwụzurike - etibiri n’ike nwụọ! Chaị, gịnị kpatara ihe ọma ji naghị ekwe ka ejide ya n’aka? Chaị, ewu ataala anyị igu n’isi!", "author": "Chidi Igwe", "title": "Akwa Arịrị N’ọnwụ Ikechukwu Ọnwụzurike", "category": "Akụkọ Ụwa"},
{"text": "Ikechukwu, Ikechukwu, Ikechukwu Ọnwụzurike – ebe ka ị gara ị jiri naghị anụkwa akwa nne gị? Ụmụnne gị na-eche ka ị lọọta ebe ị gara! Nna gị na-atụ anya ka ị lọọtakwa! Ndị enyi gị na-achọ gị. Ụmụ Igbo na-atụ anya ka Odogwu okorobịa ha lọta! Chaị Ikechukwu, ọ bụ otu a ka ị jiri bịa njem gị n’ụwa? Anya mmiri ejule anyị anya. Ụwa ebelere nne na nna gị akwa n’ihi na mmadụ ekwesịghị ịkwọcha aka wee tiere ọkụkọ akụ. Ekpere onye ọbụla n’ala Igbo bụ ka nwa lie nne na nna n’ihi na onye nwa liri bara ụba!", "author": "Chidi Igwe", "title": "Akwa Arịrị N’ọnwụ Ikechukwu Ọnwụzurike", "category": "Akụkọ Ụwa"},
{"text": "Ikechukwu, mgbe anyị nọọ n’ụlọ akwa gị n’abalị, ụwa nile gbakọtara! Ọ dịka ebe a na-eli onye gbara narị afọ! Igbo bụ Igbo pụtachara n’ụlọ! Ndị Igbo Cultural Association of Michigan gbakọrọ n’igwe. Ndị Igbo Women Association of Michigan kwụụkwa chịm-chịm. Ndị ORA si na Steetị dị iche iche si n’ụgbọ-elu na n’ụgbọ-ala wụchasịa. Ụwa kwuru ụka! Ụmụnne na ụmụnna gị tinyekwere ndị enyi na ndị ụlọ akwụkwọ gị gbara ama gị! N’ihe ha kwuru, tụụmadị otu ị jiri bitụ ndụ ha aka, ọ dịka ị matara na ndụ gị n’ụwa ga-adị mkpụmkpụ. Dịka otu onye edemede kwuru: “Atụrụ m anya ịgafe n’ụwa nke a n’otu mgbe; Maka ya, o nwee ihe ọma m nwere ike imere, ma ọ bụ enyemaka m ga-egosị mmadụ ibe m, ka m mee ya ugbụ a; ka m ghara ị sị mgbe o ruru echi ma ọ bụ leghara ya anya, n’ihi na agaghị m agaafe n’ụzọ a ọzọ.” (“I expect to pass through this world but once; any good thing therefore that I can do, or any kindness that I can show to any fellow creature, let me do it now; let me not defer or neglect it, for I shall not pass this way again”). Ike, ndewo maka nlepụ anya gi!", "author": "Chidi Igwe", "title": "Akwa Arịrị N’ọnwụ Ikechukwu Ọnwụzurike", "category": "Akụkọ Ụwa"},
{"text": "Ike, Ugo nwa, Enyi ọha, Nwata udo zuru ahụ, O ji nwayọ ejee, Nwata ụbụrụ ya na-acha ọkụ n’akwụkwọ dịka baatịrị, Dimkpa agụ ụmụ Igbo; Chaị, onye wetara mma ejiri gbue agụ? N’ezie a, ihe tagburu nkịta ataala arụ! Ọnwụ, ebe ka ike gị dị? Olee ebe mma agha gị dị? Ọnwụ, gịnị kpatara ị ji egbu nwoke, egbukwa nwanyị; egbu okenye, egbukwa nwata? Ọnwụ, ị nwekwara enyi? Ọnwụ, ị na-emekwa ebere? Dịka Akwụkwọ Nsọ na-ajụ gị na Ndị Korịnt: “Ọnwụ, ole ebe mmeri gị dị? Ọnwụ, ole ebe ihe ọgbụgba gị dị?” Ọnwụ, biko gaazuru ike n’ihi na onye emeriri emeri ka ị bụ!", "author": "Chidi Igwe", "title": "Akwa Arịrị N’ọnwụ Ikechukwu Ọnwụzurike", "category": "Akụkọ Ụwa"},
{"text": "Ikechukwu, hapụ n’ihi na Chi gị maara ihe mere gị! Ọ bụrụ na ihe bịakwutere gị ọgụ bụ ihe ego ma ọ bụ ihe ije ụkwụ ga-ebi, Aka na-akpa ego bụ Chris nna gị ma ọ bụ nne gị bụ Dọkịnta gara ajọta gị. Ọ rawa ha ahụ, ụmụ Igbo na ndị ORA na ndi IWAM na ndi enyi gara eburu mma na egbe na ụta na osisi na aka-odo ha gbatara ha ọsọ enyemaka n’ịjọ gị. Ọnwụ gara ahụụ ike na ọgụ! Chaị, egbe eburule nwa ọkụkọ n’iru nne ya! Ikechukwu, ihe bịakwutere gị ọgụ karịrị mmadụ! Anyamiri ejula anyị anya! Ọnwụ anapụla anyị okorobịa anyị ji akpa nganga. Ya dịwa!", "author": "Chidi Igwe", "title": "Akwa Arịrị N’ọnwụ Ikechukwu Ọnwụzurike", "category": "Akụkọ Ụwa"},
{"text": "Akanchawa Chris Ọnwụzurike na ezi n’ụlọ ya, biko unu kara ọma! Chukwu maara ihe mere Ikechukwu ebe unu mụrụ ya kpọọ ya Ikechukwu! Onweghị onye ga-aba Chukwu ọgụ! Onweghịkwa onye ga-ajụ ya ihe O jiri gbaa nkịtị mgbe mmiri na-erughị eru a jiri zoo! Ekpere ndị nile kwere ekwe bụ ka “E mee uche Chukwu na ndụ anyị.” Chris, biko unu ebekwala akwa ka ndị na-enweghị okwukwe na olileanya. Chetakwanụ na mmadụ ekwesịghị ifu n’afọ ihe ya furu! Ụmụ Igbo, unu ghara! Ọnwụ si n’azụ bịa ọgụ! Chukwu ma ihe merenụ!", "author": "Chidi Igwe", "title": "Akwa Arịrị N’ọnwụ Ikechukwu Ọnwụzurike", "category": "Akụkọ Ụwa"},
{"text": "Ikechukwu, gaa ije gị nke ọma! Laawa, lakwuru chi kere gị ebe ị ga-ezu ike na ndokwa!! Laa n’ụdo!!!", "author": "Chidi Igwe", "title": "Akwa Arịrị N’ọnwụ Ikechukwu Ọnwụzurike", "category": "Akụkọ Ụwa"},
{"text": "Onye isi ala mba Amerịka na-ewegharazị onwe ya na nzukọ ahụ Ọ dịburu na mbụ kwete n’etiti ya na onye isi ala mba Nọt Korịa. Taa bụ Tọzdee, abalị 24, nke ọnwa Mee, Trump Trump degara Kim Jong-un akwụkwọ sị na ya achọzịghị isonye na nzukọ ahụ n’ihi akparama agwa yana ụdịrị ajọ okwu si Kim Jong-un n’ọnụ apụta kemgbe abalị ole n’ole.", "author": "Chidi Igwe", "title": "Donald Trump na Kim Jong-un agazịghị enwe nzukọ na Sịngapọ", "category": "Akụkọ Ụwa"},
{"text": "Trump na Kim Jong-un dịburu na mbụ nwee nkwekọrịta ịnwe nzukọ ịkpa ụbụbọ gbasara otu ndị Nọt Korịa ga-esi kwụsị atụmatụ ịrụpụta ngwa ọgụ nuklịa nke nwere ike ịferu mba Amerịka. Ha kwekọrịtara ịnwe nzukọ ahụ na Sịngapọ n’abalị 12 nke ọnwa Juunu.", "author": "Chidi Igwe", "title": "Donald Trump na Kim Jong-un agazịghị enwe nzukọ na Sịngapọ", "category": "Akụkọ Ụwa"},
{"text": "Nzukọ ahụ kwesịburu ịbụ nke izizi onye isi mba Amerịka na onye isi Nọt Korịa ga-ezute ihu na ihu.", "author": "Chidi Igwe", "title": "Donald Trump na Kim Jong-un agazịghị enwe nzukọ na Sịngapọ", "category": "Akụkọ Ụwa"},
{"text": "N’izu ụka gara aga, mba Nọt Korịa na Saụt Korịa kwesịburu ịnwe nzukọ nke ha. Mana Kim Jong-un mechara kagbu ya n’ihi na, ka a ka na-akwado nzukọ ndị a, ndị agha mba Amerịka na ndị agha mba Saụt Korịa gara n’ihu n’ime ngosipute ike nke ha na-adịbu eme kwa mgbe kwa mgbe.", "author": "Chidi Igwe", "title": "Donald Trump na Kim Jong-un agazịghị enwe nzukọ na Sịngapọ", "category": "Akụkọ Ụwa"},
{"text": "Kemgbe ahụ ka ndị mmadụ na-atụ anya na nzukọ Trump na Kim Jong-un ahụ agaghị enwe isi.", "author": "Chidi Igwe", "title": "Donald Trump na Kim Jong-un agazịghị enwe nzukọ na Sịngapọ", "category": "Akụkọ Ụwa"},
{"text": "Kim Jong-un kwuru ho ha na ya agaghị akwụsị atụmatụ nuklịa ya kpam kpam, mana ndị Amerịka aghọtaghị ebe Nọt Korịa gbadoro ụkwụ. Trump cheburu na ọ bụrụ na ya na Kim Jong-un zute ihu na ihu, nke ahụ ga-eme ka Nọt Korịa kwụsị atụmatụ nuklịa ahụ ha ji na-aka.", "author": "Chidi Igwe", "title": "Donald Trump na Kim Jong-un agazịghị enwe nzukọ na Sịngapọ", "category": "Akụkọ Ụwa"},
{"text": "A na-achọ puku kwuru puku ndị mmadụ achọ na Japan kemgbe mba ahụ nwere oke ala ọma jijiji nke ndị ọka mmụta tinyere na 8.9 n’ogo mgbakọ ala ọma jijiji n’ụbọchị Fraịdee.", "author": "Chidi Igwe", "title": "Alaomajijiji egbuole otutu mmadu na Japan", "category": "Akụkọ Ụwa"},
{"text": "A na-achọ puku kwuru puku ndị mmadụ achọ na Japan kemgbe mba ahụ nwere oke ala ọma jijiji nke ndị ọka mmụta tinyere na 8.9 n’ogo mgbakọ ala ọma jijiji n’ụbọchị Fraịdee.", "author": "Chidi Igwe", "title": "Alaomajijiji egbuole otutu mmadu na Japan", "category": "Akụkọ Ụwa"},
{"text": "Ala ọma jijiji ahụ kpalitere ide mmiri sụnami, bu nke nyekwuru aka n’imebi ụlọ, akụ n’ụba, yana igbu ndị mmadụ. Ozi anyị nwetere na-akọwa na narị mmadụ asaa anwụọla. Ọnụ ọgụ ndị tufuru ndụ ha n’ihe mberede a ka ga-agbago.", "author": "Chidi Igwe", "title": "Alaomajijiji egbuole otutu mmadu na Japan", "category": "Akụkọ Ụwa"},
{"text": "Ọtụtụ ndị mmadụ merụrụ ahụ na-mpaghara Japan ebe ala ọma jijiji a metụtara. N’ọ dị n’ihu, anyị ga-nwete ọnụ ọgụ ndị nwụrụ anwụ, ndị merụrụ ahụ, yana ọnụ ego akụ n’ụba ala ọma jijiji a mebiri.", "author": "Chidi Igwe", "title": "Alaomajijiji egbuole otutu mmadu na Japan", "category": "Akụkọ Ụwa"},
{"text": "Taa ka a na-achụ afọ. Taa bụ abalị mbụ nke ọnwa jenụwarị ka a na-achụ afọ n’ebe dị iche iche. E jiri ọkpụkpa ọkụ nọkaụtụ mara ịchụ afọ.", "author": "Chidi Igwe", "title": "Taa ka ndi mmadu na-achu afo", "category": "Akụkọ Ụwa"},
{"text": "O wete aka n’elekere 12 nke abalị, a na-amụnye ọkụ nọkaụtụ na mpaghara ụwa dị iche iche maka ịchụ afọ. Ndị mmadụ na-agbakọọ maka ilekiri ọkpụkpa ọkụ a.", "author": "Chidi Igwe", "title": "Taa ka ndi mmadu na-achu afo", "category": "Akụkọ Ụwa"},
{"text": "Obodo ọbụna nwere omenaala ha na-eme, ha ji ajụ afọ. Ọtụtụ mmadụ na-aga n’ụlọ ụka kpegide ekpere were nabata afọ ọhụrụ.", "author": "Chidi Igwe", "title": "Taa ka ndi mmadu na-achu afo", "category": "Akụkọ Ụwa"},
{"text": "Anyị hụtara omenaala ndị Amerịka n’isi ụtụtụ taa na New York. Ka ọ na-ewete aka n’elekere 12 nke ime abalị, a tụdara oke bọọlụ Confetti. Ndị mmadụ malitere gụdawa nkeji, ruo mgbe ọ kụrụ elekere 12 kpọmkwem. Mgbe ahụ ka afọ 2013 malitere na New York.", "author": "Chidi Igwe", "title": "Taa ka ndi mmadu na-achu afo", "category": "Akụkọ Ụwa"},
{"text": "Anyị bụ ndị Igbo Radio na-ekele Chineke maka ndụ na ike o nyere anyị iji na-akọrọ ụmụ Igbo bi ebe dị iche iche ihe na-eme n’ụwa n’asụsụ Igbo.", "author": "Chidi Igwe", "title": "Taa ka ndi mmadu na-achu afo", "category": "Akụkọ Ụwa"},
{"text": "Asụsụ mba dịkwara mba. Asụsụ ndị Igbo dịkwara ndị Igbo n’afọ 2013. Chineke ekwekwana ka e megbuo anyị ma ọ bụ napụ anyị asụsụ anyị. Amen.", "author": "Chidi Igwe", "title": "Taa ka ndi mmadu na-achu afo", "category": "Akụkọ Ụwa"},
{"text": "Ozi anyị nwetere n’aka ndị CBC na-akọwa n’otu nwanyị onye Calgary ga-aga nga mkpụrụ afọ iri na atọ. Ikpe mara Stacey Joy Bourdeaux maka igbu otu nwa ya nwoke. N’afọ 2004, Stacey gburu nwa ya ọ mụrụ ọhụrụ, ma na-achọkwa igbu nwa ya nwoke nke ọzọ gbara afọ ise.", "author": "Chidi Igwe", "title": "Otu nwanyi onye Calgary ga-aga nga mkpuru afo iri na ato", "category": "Akụkọ Ụwa"},
{"text": "N’ọnwa Ọgọst afọ a, Stacey kwetere n’ụlọ ịkpe n’ịkpe mara ya maka ịgbu ọchụ.", "author": "Chidi Igwe", "title": "Otu nwanyi onye Calgary ga-aga nga mkpuru afo iri na ato", "category": "Akụkọ Ụwa"},
{"text": "A makwara ya ịkpe ọzọ maka na ọ nwara ike ya igbu nwa ya nwoke nke ọzọ dị afọ ise, n’agbanyeghị na aka apụghị ya. Nwa ya nwoke nke ahụ ọ choburu igbu nọ n’ọnọdụ ọnwụ ka mma taa. Ọ naghị ekwu ụka nke ọ na-eghe ọnụ.>", "author": "Chidi Igwe", "title": "Otu nwanyi onye Calgary ga-aga nga mkpuru afo iri na ato", "category": "Akụkọ Ụwa"},
{"text": "A gụnyeere Stacey afọ ndị ọ nọgooro na mkpọrọ. Nihi nke a, n’ime afọ 13 ahụ e nyere ya, ọ ga-anọ nanị afọ itoolu na ọkara na nga tupu o nwere onwe ya.", "author": "Chidi Igwe", "title": "Otu nwanyi onye Calgary ga-aga nga mkpuru afo iri na ato", "category": "Akụkọ Ụwa"},
{"text": "Ndị Nigeria bụ oji abalị eme ihe. Ha abụghị kwa oji abalị eje, ndị ekperima cha cha! Kama na ọ bụ mgbe ohere dapụtara ha iji gbo mkpa nke ha. Dịka agwa ndị e nwe enwe ha na-emechasị ihe ọga chọrọ, tupu ha nwee ohere ime ihe nke dị ha mkpa.", "author": "Chidi Igwe", "title": "Otutu umu Nigeria anwuala n’ala bekee site na ita ahuhu", "category": "Akụkọ Ụwa"},
{"text": "Ndị Nigeria bịara obodo Amerịka dịka ndị ohu. Ha enweghị oge nke aka ha. Mgbe ha lụchasịrị ọlụ ndị nwe obodo nyere ha ka ha lụọ ha ji enweta ego ịkwụ ụgwọ ụlọ, ụgwọ ụgbọ ala ukwu ha na-agba, na ụgwọ mmiri, ụgwọ ọkụ, ụgwọ igwe e ji ekwu okwu, ụgwọ gasị, na ihe oriri, chi ejie.", "author": "Chidi Igwe", "title": "Otutu umu Nigeria anwuala n’ala bekee site na ita ahuhu", "category": "Akụkọ Ụwa"},
{"text": "Ndị Nigeria bụzịkwa ụsụ ji abalị eje. Ha bụkwa oke na akpagharị n’oge abalị mgbe chi jiri. Ihe a bụ ihe nwute. Ụmụ Nigeria nọ n’obodo oyibo atagbuola onwe ha n’ahụhụ, ebe ndị na-achị ala Nigeria nile nọ na-ebi ka Dantata. Ha na-ebi ka ha ọ bịara ụwa nke ha iche. Tụfịakwa!", "author": "Chidi Igwe", "title": "Otutu umu Nigeria anwuala n’ala bekee site na ita ahuhu", "category": "Akụkọ Ụwa"},
{"text": "Ọtụtụ ụmụ Nigeria anwụala n’ala bekee site na ịta ahụhụ. Ọ na-agbawa obi na ndị na-achị ala Nigeria achọdịghị ịma na onye bịara ije nwe ụla. Anyị amụala ụmụ n’ala bekee, ha amaghịkwa ebe ala nna na nne ha bụ. Maka na ndị na-achị obodo Nigeria achọghị ịma. Azị gba.", "author": "Chidi Igwe", "title": "Otutu umu Nigeria anwuala n’ala bekee site na ita ahuhu", "category": "Akụkọ Ụwa"},
{"text": "Gọọmenti mba Canada ekwuela na o ge-enye otu puku ọgwụ e ji eme ntule ọgwụgwọ nje ọrịa ebola, iji nye aka gbochie ndapụta ọrịa na mpaghara ndịda anyanwụ Afrịka. O mere mkpebi a ka ụlọ ahụike mba ụwa bụ World Health Organisation kwuputere na o ziri ezi iji ọgwụ a na-ejibeghị gwọọ ọrịa iji gwọọ ndị na-arịa ọrịa ebola.", "author": "Chidi Igwe", "title": "Gọọmenti Canada ga-enye ndịda-anyanwụ Afrịka ọgwụ mgbochi ebola", "category": "Akụkọ Ụwa"},
{"text": "Ndị ọkachamara n’okwu ahuike emeena ka a mara na ikesa ọgwụ mgbochi na ọgwụ ime ntule ọgwụgwọ ebola a kpọrọ Zmapp adịghị ọtụtụ ebe ọ ga-ewe ọtụtụ ọnwa iji rụpụta ọtụtụ ọgwụ a.", "author": "Chidi Igwe", "title": "Gọọmenti Canada ga-enye ndịda-anyanwụ Afrịka ọgwụ mgbochi ebola", "category": "Akụkọ Ụwa"},
{"text": "Mkpụrụ-ọgwụ Zmapp bụ nke e nyere mmadụ abụọ ndị ọrụ arụike mba United States gosiri na a na-enweta ọga n’iru na ebe arụike ndị a nọ.", "author": "Chidi Igwe", "title": "Gọọmenti Canada ga-enye ndịda-anyanwụ Afrịka ọgwụ mgbochi ebola", "category": "Akụkọ Ụwa"},
{"text": "Onye isi ọchịchị mba Kanada, Steven Harper, ekwuona na Kanada adighị njikere iziga ndị agha na mba Mali, na-agbanyeghị na ndị Al-kaida juputeziri na Mali.", "author": "Chidi Igwe", "title": "Steven Harper: “Kanada agaghi eziga ndi agha na Mali", "category": "Akụkọ Ụwa"},
{"text": "Harper kwuru nke a taa, oge ya na Thomas Boni Yayi, onye isi mba Benin Ripọblik, bụrụkwa onye isi otu jikọtara mba Afrịka, na-akparị ụbọbọ.", "author": "Chidi Igwe", "title": "Steven Harper: “Kanada agaghi eziga ndi agha na Mali", "category": "Akụkọ Ụwa"},
{"text": "Lee ihe Mazị Harper kwuru na bekee:", "author": "Chidi Igwe", "title": "Steven Harper: “Kanada agaghi eziga ndi agha na Mali", "category": "Akụkọ Ụwa"},
{"text": "\"The government of Canada is not considering a direct Canadian military mission…Obviously, we are providing humanitarian aid to this region, which is important.\"", "author": "Chidi Igwe", "title": "Steven Harper: “Kanada agaghi eziga ndi agha na Mali", "category": "Akụkọ Ụwa"},
{"text": "“Gọọmenti mba Kanada anaghị atụ anya izika ndị agha na Mali… Ihe dị mkpa bụ na Kanada na-eziga akara ngwa na ihe e ji enyere ndụ aka na mpaghara ahụ”", "author": "Chidi Igwe", "title": "Steven Harper: “Kanada agaghi eziga ndi agha na Mali", "category": "Akụkọ Ụwa"},
{"text": "Harper kwuputere okwu a mgbe Mazi Yayi gwara ya na ha chọrọ ka ndị agha otu NATO nyere ndị agha otu jikọrọ mba Afrịka aka chọọ ihe a ga-eme gbasara mba Mali. N’ọnwa maachị gara aga, e weere ọchịchị n’aka ike na Mali. Kemgbe ahụ, mpaghara ugwu mba Mali nọzi n’okpuru otu otu ha na ndị Al-Kaịda na-adị na mma.", "author": "Chidi Igwe", "title": "Steven Harper: “Kanada agaghi eziga ndi agha na Mali", "category": "Akụkọ Ụwa"},
{"text": "N’ọnwa disemba gara aga, otu jikọrọ mba ụwa kpebiri iziga ndị soja mmadụ 3,000 na Mali.", "author": "Chidi Igwe", "title": "Steven Harper: “Kanada agaghi eziga ndi agha na Mali", "category": "Akụkọ Ụwa"},
{"text": "N’aka nke ọzọ, Kanada kwere nkwa ịnye mba Benin Rịpọblik nde dollar 18, maka ihazi usoro e si anakọ ụtụ isi na mba ahụ.", "author": "Chidi Igwe", "title": "Steven Harper: “Kanada agaghi eziga ndi agha na Mali", "category": "Akụkọ Ụwa"},
{"text": "Ndị ọrụ nchekwa ekwuola na ha achọpụtago onye bụ nwoke onye otu ISIS ahụ a na-ahụ n’ihe onyonyo ndị otu agha iyi egwu ebe ọ na-afọnye ndị mmadụ mma n’olu. Nwoke ahụ a ma ama dịka Jihadi John, onye na-afụ onwe ya mmanwụ mgbe ọ bụna ọ pụtara n’ihe onyonyo maka igbu mmadụ, egbuona mmadụ ole n’ole ndị nta akụkọ.", "author": "Chidi Igwe", "title": "Ụwa nile amatago onye otu ISIS ahụ na-afọnye ndị mmadụ mma n’akpịrị", "category": "Akụkọ Ụwa"},
{"text": "Ndị o gbugoro n’ehihie ọcha n’ihe onyonyo gụnyere James Foley, nwa afọ mba Amerịka.", "author": "Chidi Igwe", "title": "Ụwa nile amatago onye otu ISIS ahụ na-afọnye ndị mmadụ mma n’akpịrị", "category": "Akụkọ Ụwa"},
{"text": "A na-akọwa na a hụkwara ya n’ihe onyonyo ndị otu ISIS ahụ gosiri ogbugbu Steven Sotloff, onye nta akụkọ si mba Amerịka, David Haines, onye ọrụ enyem aka si mba Briten, Alan Henning, onye ọkwọ ụgbọala si mba Briten, na Abdul-Rahman Kassig, onye ọrụ enyem aka si mba Amerịka.", "author": "Chidi Igwe", "title": "Ụwa nile amatago onye otu ISIS ahụ na-afọnye ndị mmadụ mma n’akpịrị", "category": "Akụkọ Ụwa"},
{"text": "A chọpụtara n’ezigbo aha nwoke ahụ na-aza Jhadi John bụ Mohammed Emwazi. Mohammed Emwazi bụ onye mba Briten, mana a mụrụ ya na mba Kuweti. Tupu ọ banye n’otu ISIS, nwoke a na-erubeghị afọ iri atọ bibu na mpaghara ọdịda anyanwụ nke obodo London, na Briten.", "author": "Chidi Igwe", "title": "Ụwa nile amatago onye otu ISIS ahụ na-afọnye ndị mmadụ mma n’akpịrị", "category": "Akụkọ Ụwa"},
{"text": "Aka na-achị mba Izrel, bụ Benjamin Netanyahu, adọọla mba Amerịka aka na ntị maka nzukọ mkparịta ụbụbọ ịkpe udo ahụ nke na-aga n’ihu ugbu a n’etiti mba ụwa na mba Iran. Mgbe ọ na-agwa ndị omebe iwu nke mba Amerịka okwu n’isi obodo mba Amerịka, bụ Wọshintin, Netanyahu kwuru n’ịkpe udo a mba ụwa na mba Iran na-akwado bụ nnukwute ịhe mmekpa ahụ nye mba Izrel.", "author": "Chidi Igwe", "title": "Onye isi ọchịchị mba Izrel adọọla mba Amerịka aka na ntị maka mba Iran", "category": "Akụkọ Ụwa"},
{"text": "N’agbanyeghị n’ebum n’uche ya na Barack Obama, onye isi ala Amerịka, abụghị ofu n’ihe gbasara mmekọrịta mba ụwa na mba Iran, Netanyahu kelere Obama maka nkwado ndị Amerịka na-akwado mba Izrel. Netanyahụ kwuru si na mba Amerịka na mba Izrel bụ enyi oma. Netanyahụ kọtọrọ mkparị ụbụbọ ahụ na-aga n’ihu ugbu a n’etiti Iran na mba ụwa maka ịchọta ụzọ a ga-esi eme ka Iran ghara inwete akara ngwa ogbunigwe nuklia.", "author": "Chidi Igwe", "title": "Onye isi ọchịchị mba Izrel adọọla mba Amerịka aka na ntị maka mba Iran", "category": "Akụkọ Ụwa"},
{"text": "Ọtụtụ ndị ọnụ na-eru n’okwu n’ihe gbasara mmekọrịta mba Amerịka na mba Izrel na-ekwu na otu Netanyahụ siri bịa njem a abụghị ihe ziri ezi, n’ihi na nanị ya na ndị isi otu Rịpọblikan bụ ndị kwekọrịtaranụ. Ọtụtụ ndị otu Demokrat na-agba abụbụ, ha ekweghị aga n’ogige ebe Netanyahu kwuru okwu ahụ, nke ha na-ege ya ntị. Nke a bụ maka na Netanyahu na onye isi ndị Demokrat, bụ Obama, ejighị otu obi.", "author": "Chidi Igwe", "title": "Onye isi ọchịchị mba Izrel adọọla mba Amerịka aka na ntị maka mba Iran", "category": "Akụkọ Ụwa"},
{"text": "Nwa afọ mba Amerịka ahụ bizi na Rushịa kemgbe afọ 2013 maka ịgba ama megide otu CIA na-enwe nkwado ịlọghachi Amerịka. Onye ọkaikpe Snowden na Rushịa, Anatoly Kucherena, gwara ndị nta akụkọ na Snowden na ndị ọkaikpe si mba Amerịka na mba Jamini amalitego ịkpa ụbụbọ maka usoro ịhụ na Snowden lọghachiri Amerịka.", "author": "Chidi Igwe", "title": "Edward Snowden na-akwado ịlọta Amerịka", "category": "Akụkọ Ụwa"},
{"text": "Ndị na-ekwuru gọọmenti Amerịka na Wọshintin kwuru si na mba Amerịka dị njikere ịnabata Snowden, kama na mgbe ọ bụ na Snowden jechara lọta, ọ ga-abịa zara ọnụ ya n’ụlọ ikpe n’Amerịka.", "author": "Chidi Igwe", "title": "Edward Snowden na-akwado ịlọta Amerịka", "category": "Akụkọ Ụwa"},
{"text": "Edward Snowden bi na Rushịa, ebe ọ gbagara ọsọ ịzọ isi onwe ya n’afọ 2013, mgbe ọ gbara n’anwụ ihe niile Amerịka na-ezobu ezo maka otu ha si etinye anya n’akpa ndị ọzọ.", "author": "Chidi Igwe", "title": "Edward Snowden na-akwado ịlọta Amerịka", "category": "Akụkọ Ụwa"},
{"text": "Anyị na-anụ na ndị agha gọọmenti mba Irak amalitego ịlụsa ndị otu agha iyi egwu ahụ a na-akpọ ISIL n’aha achafụ ọgụ kpụ ọkụ n’ọnụ.", "author": "Chidi Igwe", "title": "Ndị agha mba Irak eburula ọgụ gakwuru ndị ISIL", "category": "Akụkọ Ụwa"},
{"text": "N’ọnụ mmiri okwu onye Praịm Minista mba ahụ, “Taa, n’ike nke Chineke, anyị na-amalite ọgụ maka iweghara obodo ndị a e nwere n’", "author": "Chidi Igwe", "title": "Ndị agha mba Irak eburula ọgụ gakwuru ndị ISIL", "category": "Akụkọ Ụwa"},
{"text": "okpuru ọchịchị prọvịnsị Salahuddin site n’aka ndị ISIL: Samara, Dhuluiya, Balad, Dujail, al-Alam, al-Door, na Tikrit”... “Ugbu a, a na mụ akpọ ndị soja Irak ka ha ghara ịkpaso ụmụ afọ Irak agwa ọjọọ ọ bụna, kama, gbaa nụ mbọ zọpụtanụ ndị ala anyị site n’aka ndị otu Daesh.”", "author": "Chidi Igwe", "title": "Ndị agha mba Irak eburula ọgụ gakwuru ndị ISIL", "category": "Akụkọ Ụwa"},
{"text": "Taa bụ Mọndee, o pekata mpe, ndị soja 30,000 nke mba Irak amalitego ibu agha nye ndị ISIL.", "author": "Chidi Igwe", "title": "Ndị agha mba Irak eburula ọgụ gakwuru ndị ISIL", "category": "Akụkọ Ụwa"},
{"text": "Nwaada Tsai Ing-wen, onye zọrọọkwa n’okpuru otu Democratic Progressive Party nwetere mmeri kpụọkụ n’ọnụ na ntụli aka e mere n’ọnwa JenuwarJanuarị.", "author": "Chidi Igwe", "title": "Mba Taịwan eduola nwanyị mbụ bụ onye ndu n’iyi ọrụ", "category": "Akụkọ Ụwa"},
{"text": "Tsai Ing-wen bụ onye ndu mbụ kpọrọ oku ka e nwee mkparịta ụka ha na Beijing.", "author": "Chidi Igwe", "title": "Mba Taịwan eduola nwanyị mbụ bụ onye ndu n’iyi ọrụ", "category": "Akụkọ Ụwa"},
{"text": "N’okwu mbụ ya dịka e duchara ya n’iyi ọrụ, ọ kwuru na a ga-akwalite mmekọrịta udo na nkwudosike n’etiti mba Taiwan na Beijing.", "author": "Chidi Igwe", "title": "Mba Taịwan eduola nwanyị mbụ bụ onye ndu n’iyi ọrụ", "category": "Akụkọ Ụwa"},
{"text": "Ọ kpọrọ otu abụọ ahụ oku ka ha chịsa okwu niile ha nwere n’agugu ala ma sonye na mkparịta ụka udo maka ọdimma onye ọbụla.", "author": "Chidi Igwe", "title": "Mba Taịwan eduola nwanyị mbụ bụ onye ndu n’iyi ọrụ", "category": "Akụkọ Ụwa"},
{"text": "Otu ndọrọndọrọ Democratic Progressive Party nwetere nkwado mba China n’ịchọta ọchịchị onye kwuo uche ya. ", "author": "Chidi Igwe", "title": "Mba Taịwan eduola nwanyị mbụ bụ onye ndu n’iyi ọrụ", "category": "Akụkọ Ụwa"},
{"text": "Gọọmenti ala Naịjiriịa ekwuona na ya na-agba mbọ ịrụtọpụ ọrụ niile ya ji n’aka ugbu a maka ịhazigharị ngalaba njem ụgbọelu. Onye minista na-ahụ maka njem ụgbọelu, Osita Chidoka, gwara ndị nta akụkọ na ngalaba njem ụgbọelu na-ahọrọzi ọlụ ndị kachasị mkpa n’ime ọlụ niile dịịrị ya.", "author": "Chidi Igwe", "title": "Ala Naijiria ga-ahazigharị ngalaba njem ụgbọelu", "category": "Akụkọ Ụwa"},
{"text": "Gọọmenti ala Naịjiriịa ekwuona na ya na-agba mbọ ịrụtọpụ ọrụ niile ya ji n’aka ugbu a maka ịhazigharị ngalaba njem ụgbọelu. Onye minista na-ahụ maka njem ụgbọelu, Osita Chidoka, gwara ndị nta akụkọ na ngalaba njem ụgbọelu na-ahọrọzi ọlụ ndị kachasị mkpa n’ime ọlụ niile dịịrị ya. Nke a bụ maka n’ego mmawapụta na-abịa na ngalaba ahụ gbadara agbada kemgbe ọnụ ego mmanụ akụ chi nyere dara.", "author": "Chidi Igwe", "title": "Ala Naijiria ga-ahazigharị ngalaba njem ụgbọelu", "category": "Akụkọ Ụwa"},
{"text": "Chidoka kpọrọ ndị isi ọlụ, ndị ọ bụ ọlụ ha ịkenye ọlụ ngo, ka ha tinye anya n’ọlụ ndị kachasị mkpa, tụmadị ọlụ ndị ahụ a na-akwadozi ịrụtọpụ arụtọpụ.", "author": "Chidi Igwe", "title": "Ala Naijiria ga-ahazigharị ngalaba njem ụgbọelu", "category": "Akụkọ Ụwa"},
{"text": "Chidoka kwụrụ n’ọ bụ ịhe nwute na gọọmenti etinyeghị anya na ngalaba ahụ kemgbe afọ ole n’ole. O kwuru n’ọ ga-ewe ịhe ruru ijeri naịra 50 maka ịhazigharị ngalaba ahụ site ugbu a ruo afọ 28 na-abịa abịa.", "author": "Chidi Igwe", "title": "Ala Naijiria ga-ahazigharị ngalaba njem ụgbọelu", "category": "Akụkọ Ụwa"},
{"text": "Otu nwanyị onye rụrụ Gọvanọ Chris Christie ọrụ dịka onye aka mbụ ya na Steeti New Jersey agwana ndị ọkaịkwe na Gọvanọ Christie mara ịhe banyere brijigeti.", "author": "Chidi Igwe", "title": "Bridget Kelley ekwuona na Gọvanọ Chris Christie mara maka brijigeti", "category": "Akụkọ Ụwa"},
{"text": "Brijigeti bụ aha E jiri mara arụ ahụ mere n’obodo Fort Lee na New Jersey, site n’abalị 9 ruo abalị 13 nke ọnwa septemba afọ 2013.", "author": "Chidi Igwe", "title": "Bridget Kelley ekwuona na Gọvanọ Chris Christie mara maka brijigeti", "category": "Akụkọ Ụwa"},
{"text": "Ngalaba na-ahụ maka njem okporo ụzọ mechiri ọwara abụọ n’ime ọwara atọ si na akwa mmiri George Washington abata na Fort Lee. Nke a malitere n’isi ụtụtụ n’oge ndị mmadụ ji aga ebe dị ịche ịche.", "author": "Chidi Igwe", "title": "Bridget Kelley ekwuona na Gọvanọ Chris Christie mara maka brijigeti", "category": "Akụkọ Ụwa"},
{"text": "A na-ebo Gọvanọ Christie na ndị otu ya ebubo na ha mechiri okporo ụzọ ahụ na Fort Lee maka iji taa ndị obodo ahụ afụfụ n’ihi na onye meyọ Fort Lee bụ Mark Sokolich akwadoghị Chris Christie mgbe Ọ na-azọ ọkwa gọvanọ na New Jersey.", "author": "Chidi Igwe", "title": "Bridget Kelley ekwuona na Gọvanọ Chris Christie mara maka brijigeti", "category": "Akụkọ Ụwa"},
{"text": "Kemgbe ahụ, ndị ọkacha mara na-eme nnyocha ka A mata ma aka Gọvanọ Christie ọ dịkwa ọcha, tumadị ebe Ọ bụ na ndị na-arụrụ ya ọrụ, Bill Baroni na David Weinstein, kwetere na ha mara ebe mmiri siri banye n’opi ụgbọgụrụ.", "author": "Chidi Igwe", "title": "Bridget Kelley ekwuona na Gọvanọ Chris Christie mara maka brijigeti", "category": "Akụkọ Ụwa"},
{"text": "Ọ bụrụ na E mecha chọpụta n’aka Gọvanọ Christie adịghị ọcha, E nwere ike ịgba ya onwe ya akwụkwọ n’ụlọ ịkpe.", "author": "Chidi Igwe", "title": "Bridget Kelley ekwuona na Gọvanọ Chris Christie mara maka brijigeti", "category": "Akụkọ Ụwa"},
{"text": "Izunna Okafor, Awka", "author": "Chidi Igwe", "title": "Ndị INEC Edebanyego Aha Nde Mmadụ Abụọ n'Akwụkwọ Maka Nhọpụta Anambra", "category": "Naijiria"},
{"text": "Otu na-ahụ maka nhọpụta ọchịchị n'ala anyị bụ INEC n'aha ịchafụ ekwuputana na ha edebanyego ihe ruru aha nde mmadụ abụọ n'akwụkwọ maka nhọpụta ahụ na-abịa n'ihu na steeti Anambra. Onye 'Resident Electoral Commisioner' nke steeti ahụ bụ maazị Nwachukwu Orji mere ka a mara nke a na nzukọ ya na ndị isi na-ahụ maka nhọpụta na ndị otu 'Civil Society Organisations' bụ CSOs n'aha ịchafụ mere n'Ọka bụ isi obodo steeti Anambra.", "author": "Chidi Igwe", "title": "Ndị INEC Edebanyego Aha Nde Mmadụ Abụọ n'Akwụkwọ Maka Nhọpụta Anambra", "category": "Naijiria"},
{"text": "Otu na-ahụ maka nhọpụta ọchịchị n'ala anyị bụ INEC n'aha ịchafụ ekwuputana na ha edebanyego ihe ruru aha nde mmadụ abụọ n'akwụkwọ maka nhọpụta ahụ na-abịa n'ihu na steeti Anambra. Onye 'Resident Electoral Commisioner' nke steeti ahụ bụ maazị Nwachukwu Orji mere ka a mara nke a na nzukọ ya na ndị isi na-ahụ maka nhọpụta na ndị otu 'Civil Society Organisations' bụ CSOs n'aha ịchafụ mere n'Ọka bụ isi obodo steeti Anambra. Ọ sị na ha ga-ebipụta akwụkwọ ndebanye jikọtara ihe niile ahụ n'ihe dịka izu atọ na-abịa abịa, bụ nke ha ga eme n'ọgba atọ, ma mekwa ka ọ dị n'okpuru dị iche iche na steeti ahụ.", "author": "Chidi Igwe", "title": "Ndị INEC Edebanyego Aha Nde Mmadụ Abụọ n'Akwụkwọ Maka Nhọpụta Anambra", "category": "Naijiria"},
{"text": "Maazị Ọrjị mekwara ka a mara na a ga-ezitekwa ọtụtụ ndị ọrụ nchekwa maka ya bụ nhọpụta, ma sị na n'ime ndị ọrụ nchekwa dị puku iri abụọ na ọtu a mapụtara maka ya bụ nhọpụta, na puku abụọ anọrọgorị anọrọ.", "author": "Chidi Igwe", "title": "Ndị INEC Edebanyego Aha Nde Mmadụ Abụọ n'Akwụkwọ Maka Nhọpụta Anambra", "category": "Naijiria"},
{"text": "Ọ sị na otu INEC na steeti ahụ ga-arịọ ikike site n'aka isi ụlọ ọrụ ha dị n'Abụja iji wee nweta ụfọdụ ndị ga-eso rụ ọrụ na ya bụ nhọpụta site na mahadum dị iche iche na steeti ahụ, tinyere puku mmadụ asaa a ga-esi na ndị na-efe ala nna anyị wee nweta. Ọ sị na ọ bụ mmadụ iri atọ na ise ndị na-apụta ịzọ ya bụ ọkwa aka ga-achị steeti ahụ, ma sịkwa na otu pati ọbụla nke mere nhọpụta praịma ha na-agwaghị ha bụ ndị INEC emeghị ya n'usoro iwu, na n'ihi ya, na onye nke ha apụghị isonye na ya bụ nhọpụta.", "author": "Chidi Igwe", "title": "Ndị INEC Edebanyego Aha Nde Mmadụ Abụọ n'Akwụkwọ Maka Nhọpụta Anambra", "category": "Naijiria"},
{"text": "O kwuru na ụlọ ọrụ ahụ ga enyocha ịchụ nta nkwa nke ndị otu ọbụla iji hụ na e nweghị okwu akpọmasi ọbụla na ihe ndị ọzọ na-ekwesighị ekwesi, ma gwakwa otu pati ọbụla ka ha mee ya bụ ihe n'usoro iwu.", "author": "Chidi Igwe", "title": "Ndị INEC Edebanyego Aha Nde Mmadụ Abụọ n'Akwụkwọ Maka Nhọpụta Anambra", "category": "Naijiria"},
{"text": "N'okwu nke ya, onyeisi otu 'Policy and Legal Advocacy Centre' (PLAC) bụ maazị Clement Nwankwo kwuru na ala Naịjiria na-atụ anya ka ya, bụ nhọpụta ga-ewere ọnọdụ na steeti ahụ n'abalị iri na asatọ nke ọnwa Nọvemba ahọ a bụrụ nke e mere n'ụzọ pụrụ iche na n'ụzọ ghe anya oghe nke ọma karịa ndị a na-emebụ n'oge gara aga.", "author": "Chidi Igwe", "title": "Ndị INEC Edebanyego Aha Nde Mmadụ Abụọ n'Akwụkwọ Maka Nhọpụta Anambra", "category": "Naijiria"},
{"text": "Ọ sị na anya onye ọbụla dị na ya bụ naṅhọpụta nke ukwu maka na ọ bụ site n'ezi mpụtara ya ka a ga-eji mara ihe nhọpụta izugbe a ga-eme n'ala anyị n'ahọ 2019 ga-abụ.", "author": "Chidi Igwe", "title": "Ndị INEC Edebanyego Aha Nde Mmadụ Abụọ n'Akwụkwọ Maka Nhọpụta Anambra", "category": "Naijiria"},
{"text": "Izunna Okafor, Awka", "author": "Chidi Igwe", "title": "Ndị Arewa Ekwena Nkwa Ịkwado Obianọ Nke Ugboro Abụọ", "category": "Naijiria"},
{"text": "Otu jikọtara ndị Arewa bi na steeti Anambra ekwuputana nkwado ha nyegara aka na-achị steeti ahụ bụ gọvanọ Willie Obianọ maka ịchị steeti ahụ nke ugboro abụọ. Nkwado a bụ nke bịara dịka e mere ngagharị udo ịchụ nta nkwado nke ya bụ gọvanọ, bụ nke weere ọnọdụ n'ebe obibi gọvanọ dị n'Amawbịa.", "author": "Chidi Igwe", "title": "Ndị Arewa Ekwena Nkwa Ịkwado Obianọ Nke Ugboro Abụọ", "category": "Naijiria"},
{"text": "Otu jikọtara ndị Arewa bi na steeti Anambra ekwuputana nkwado ha nyegara aka na-achị steeti ahụ bụ gọvanọ Willie Obianọ maka ịchị steeti ahụ nke ugboro abụọ.", "author": "Chidi Igwe", "title": "Ndị Arewa Ekwena Nkwa Ịkwado Obianọ Nke Ugboro Abụọ", "category": "Naijiria"},
{"text": "Nkwado a bụ nke bịara dịka e mere ngagharị udo ịchụ nta nkwado nke ya bụ gọvanọ, bụ nke weere ọnọdụ n'ebe obibi gọvanọ dị n'Amawbịa. Ngagharị ahụ bụ nnọọ nke ọtụtụ ndị Arewa sonyere na ya, bụ ndị sitere n'ebe dị iche iche na steeti ahụ wee pụta iji gosipụta ndọnye ukwu ha nyegara gọvanọ Willie Obianọ n'ihi ezi ọnọdụ nke ọchịchị ya nye ha.", "author": "Chidi Igwe", "title": "Ndị Arewa Ekwena Nkwa Ịkwado Obianọ Nke Ugboro Abụọ", "category": "Naijiria"},
{"text": "N'okwu ya na mmemme ahụ, nnukwu onye enyemaka pụrụ iche nye gọvanọ Obianọ n'ihe metụtara okpukperechi ndị ụka Islam ma bụrụkwa Sarikin Awụsa n'Ọka, bụ Alhaji Garuba Haruna kwupụtara hoohaa na kemgbe okike steeti ahụ, na onwebeghi oge ha nwetara ezi ọnọdụ tọrọ atọ na steeti ahụ dịka nke na-enweta ugbu a n'ọchịchị gọvanọ Willie Obianọ.", "author": "Chidi Igwe", "title": "Ndị Arewa Ekwena Nkwa Ịkwado Obianọ Nke Ugboro Abụọ", "category": "Naijiria"},
{"text": "N'otu n'otu n'okwu ha dị iche iche, onye bụ Sarikin Awụsa n'Ọnịsha bụ Alhaji Ilyasu Iman, na ogbo ya nke Nnewi bụ Alhaji Salisu Kumba, tinyere onyeisi ndị Fụlani na steeti ahụ, bụ Alhaji Giddado Sadiq mere ka a mara na ha na-azụrụ nnọọ ahịa ha ma na-arụkwa ọrụ ọma ha dị iche iche na steeti ahụ na-enweghị ihe mgbakasị ahụ ọbụla maka ihi mmụọ ịhụ ịdị n'otu n'anya, nke gọvanọ Willie Obianọ nwere. Ha kwezịkwara nkwa inye ya nkwado zuru oke n'ịzọ ọchịchị ya nke ugboro abụọ iji hụ na ya bụ udo na ịdị n'otu tọrọ atọ ma bụrụkwa nke ga-adịgide.", "author": "Chidi Igwe", "title": "Ndị Arewa Ekwena Nkwa Ịkwado Obianọ Nke Ugboro Abụọ", "category": "Naijiria"},
{"text": "N'okwu nke ya, onyeisi otu na-ahụ maka ịhọpụtagharị gọvanọ Obianọ nke ugboro abụọ, bụ maazị Victor Umeh kwuru na ya bụ gọvanọ egosipụtana n'ezie na ọ bụ ezi nwaafọ hụrụ ala anyị na ịdị n'otu n'anya, ma sịkwa na ude ya na-ede n'ala Naịjiria na ụwa gbaa gburugburu. Ọ sị na nke ahụ na-eweta nnọọ ezi mmetụta nye ụmụafọ steeti Anambra bi n'ebe dị iche iche, ọkachasị na mgbago ụgwu ala anyị.", "author": "Chidi Igwe", "title": "Ndị Arewa Ekwena Nkwa Ịkwado Obianọ Nke Ugboro Abụọ", "category": "Naijiria"},
{"text": "Na nzaghachi, gọvanọ Obianọ kelere ndị otu Arewa ahụ maka nkwado ha nye ọchịchị ya nke ugboro abụọ, ma kwe ha nkwa ezi nchekwa nye ndụ na akụnụba ha na steeti ahụ. Ọ dụkwara ha ka gbaa mbọ bụrụ ndị na-erubere iwu isi, ka ha ghara itinye aka n'akparamagwa ọbụla nwere ike ibutere ha nsogbu n'ebe ha bi, na ka ha mekwa ka ndị ọrụ nchekwa mara babyere onye ọbụla a na-enyo enyo n'etiti ha.", "author": "Chidi Igwe", "title": "Ndị Arewa Ekwena Nkwa Ịkwado Obianọ Nke Ugboro Abụọ", "category": "Naijiria"},
{"text": "N'aka nke ya kwa, onye na-anọchite anya ọgbọ nta nkwado Njikọka nke abụọ n'ụlọ ọgbakọ omebe iwu steeti ahụ, bụ maazị Pete Ibida kpọkuru ndị gọvanọ ndị ọzọ ka ha ñomiri ma soro nzọ ụkwụ ezi onye ndu nke gọvanọ Willie Obianọ na-egosipụta, site n'idị n'otu, na-akpazugaghị onye ọbụla n'akụkụ n'ihi okpukperechi ya ma ọ bụ agbụrụ o si na ya.", "author": "Chidi Igwe", "title": "Ndị Arewa Ekwena Nkwa Ịkwado Obianọ Nke Ugboro Abụọ", "category": "Naijiria"},
{"text": "Ndi otu ahụ nọzịkwara n'oge ahụ wee bụkuo abụ nkwado nyegara gọvanọ Willie Obianọ, bụ nke na-egosi na ha kwụ ya n'azụ gidigbaa na ya bụ nhọpụta na-abịa n'ihu.", "author": "Chidi Igwe", "title": "Ndị Arewa Ekwena Nkwa Ịkwado Obianọ Nke Ugboro Abụọ", "category": "Naijiria"},
{"text": "Izunna Okafor, Awka", "author": "Chidi Igwe", "title": "Ndị Nawfịa na Enugwu-Agịdị Eguzobego Otu Nkwado Maka Ịhọpụtagharị Gọvanọ Obianọ", "category": "Naijiria"},
{"text": "Mbọ dị iche iche a na-agba maka ịhọpụtagharị gọvanọ Willie Obianọ nke ugboro abụọ enwetawanyena nnọọ nkwado, dịka ndị obodo Nawfịa na Enugwu-Agịdị dị n'okpuru ọchịchị Njikọka na steeti Anambra nọrọ n'izu gara aga wee guzobe mkpokọta ndị ntorobịa karịrị narị atọ n'ọnụ ọgụgụ nakwa ndị ndu ha stite n'aka nnukwu onye enyemaka pụrụ iche nye gọvanọ n'ihe gbasaara nchịkọba ndị ntorobịa, bụ maazị Oddy Akubuike.", "author": "Chidi Igwe", "title": "Ndị Nawfịa na Enugwu-Agịdị Eguzobego Otu Nkwado Maka Ịhọpụtagharị Gọvanọ Obianọ", "category": "Naijiria"},
{"text": "Mbọ dị iche iche a na-agba maka ịhọpụtagharị gọvanọ Willie Obianọ nke ugboro abụọ enwetawanyena nnọọ nkwado, dịka ndị obodo Nawfịa na Enugwu-Agịdị dị n'okpuru ọchịchị Njikọka na steeti Anambra nọrọ n'izu gara aga wee guzobe mkpokọta ndị ntorobịa karịrị narị atọ n'ọnụ ọgụgụ nakwa ndị ndu ha stite n'aka nnukwu onye enyemaka pụrụ iche nye gọvanọ n'ihe gbasaara nchịkọba ndị ntorobịa, bụ maazị Oddy Akubuike.", "author": "Chidi Igwe", "title": "Ndị Nawfịa na Enugwu-Agịdị Eguzobego Otu Nkwado Maka Ịhọpụtagharị Gọvanọ Obianọ", "category": "Naijiria"},
{"text": "Ka ọ naa-eguzobe ndị ntorobịa ahụ, ya bụ nnukwu onye enyemaka pụrụ iche chetaara ha na gọvanọ Obianọ emego nke ọma n'ahọ atọ na ọkara ọ nọgoro n'ọkwa ọchịchị, ma gwaziekwa ha ka ha baa n'ime ime obodo ha dịgasị iche iche mee ka ndị mmadụ mara mkpa ọ dị na ya bụ nwa amadi nwetara mmeri maka ịchị nke ugboro abụọ.", "author": "Chidi Igwe", "title": "Ndị Nawfịa na Enugwu-Agịdị Eguzobego Otu Nkwado Maka Ịhọpụtagharị Gọvanọ Obianọ", "category": "Naijiria"},
{"text": "Na nzaghachi, maazị Simon Ndulue na Nkem Obuzọr sitere Enugwu-Agịdị gbara akaebe banyere ọtụtụ ihe dị iche iche ọchịchị gọvanọ Obianọ meputagooro ndị ntorobịa na obodo ha, nke gụnyere iguzube ebe a na-amụ ọrụ aka dị iche iche, ebe obibi maka ndị ọrụ dọkịnta, inye ndị ntorobịa obodo ahụ karịrị narị anọ ọrụ, tinyere ọtụtụ ihe ndị ọzọ, ma kwekwa nkwa ịkwado ya bụ gọvanọ maka ịchị nke ugboro abụọ.", "author": "Chidi Igwe", "title": "Ndị Nawfịa na Enugwu-Agịdị Eguzobego Otu Nkwado Maka Ịhọpụtagharị Gọvanọ Obianọ", "category": "Naijiria"},
{"text": "Na Nawfịa, onye ndu ndị ntorobịa n'obodo ahụ bụ maazị Obiọrah Okechukwu, na ndị nchịkọba ụmụ agbọghọbịa n'obodo ahụ bụ Adaeze Ijeoma Nwankwọ na nwaada Tessy Nweke kwuputakwara maa gbaa akaebe n'ọtụtụ ihe gọvanọ Obianọ meputagoro na mkpa ọ dị inye ya na osote ya bụ Dkt. Nkem Okeke nkwado nke ugboro abụọ.", "author": "Chidi Igwe", "title": "Ndị Nawfịa na Enugwu-Agịdị Eguzobego Otu Nkwado Maka Ịhọpụtagharị Gọvanọ Obianọ", "category": "Naijiria"},
{"text": "Ihe pụtakarịchara ihe na mmemme ahụ gụnyere nguzobe e guzobere kpọmkwem ndị ndu nke nchịkọba ndị ntorobịa ahụ site n'aka onye enyemaka pụrụ iche nye osote gọvanọ n'ihe gbasaara okwe ndọrọ ndọrọ ọchịchị bụ maazị Anthony Otue, na nkwado ịchị nke ugboro abụọ nke e nyere gọvanọ na osote ya site n'aka ụmụafọ obodo abụọ ahụ.", "author": "Chidi Igwe", "title": "Ndị Nawfịa na Enugwu-Agịdị Eguzobego Otu Nkwado Maka Ịhọpụtagharị Gọvanọ Obianọ", "category": "Naijiria"},
{"text": "Izunna Okafor, Awka", "author": "Chidi Igwe", "title": "Ashbishọpụ Efobi Agwala Ndị Na-egwu Okwe Ndọrọ Ndọrọ Ka Ha Kwụsị Ikwe Nkwa Okwu Ụgha", "category": "Naijiria"},
{"text": "Achịbishọọpụ ụka Anglịkan na mpaghara Naịja, ma bụrụkwa Bishọọpụ ụka Anglịkan na Dịọsisi Agụata bụ 'Most Reverend' Christian Efobi, agwala ndị na-egwu okwe ndọrọ ndọrọ ọchịchị ka ha bụrụ ndị na-ekwe nkwa ha ga-emezunwu emezu ma zeere ikwe nkwa okwu ụgha. Ashịbishọọpụ Efobi kpọrọ oku a n'okwuchukwu ya nke o kwuru nso nso a n'ụlọ ụka St. Paul nke dị n'Ọraeri n'okpuru ọchịchị Agụata na steeti Anambra, ma kpọkuokwa ndị nọ n'ọkwa ọchịchị ka ha kwụsị iji ụmụ mmadụ eti epele.", "author": "Chidi Igwe", "title": "Ashbishọpụ Efobi Agwala Ndị Na-egwu Okwe Ndọrọ Ndọrọ Ka Ha Kwụsị Ikwe Nkwa Okwu Ụgha", "category": "Naijiria"},
{"text": "Achịbishọọpụ ụka Anglịkan na mpaghara Naịja, ma bụrụkwa Bishọọpụ ụka Anglịkan na Dịọsisi Agụata bụ 'Most Reverend' Christian Efobi, agwala ndị na-egwu okwe ndọrọ ndọrọ ọchịchị ka ha bụrụ ndị na-ekwe nkwa ha ga-emezunwu emezu ma zeere ikwe nkwa okwu ụgha. Ashịbishọọpụ Efobi kpọrọ oku a n'okwuchukwu ya nke o kwuru nso nso a n'ụlọ ụka St. Paul nke dị n'Ọraeri n'okpuru ọchịchị Agụata na steeti Anambra, ma kpọkuokwa ndị nọ n'ọkwa ọchịchị ka ha kwụsị iji ụmụ mmadụ eti epele.", "author": "Chidi Igwe", "title": "Ashbishọpụ Efobi Agwala Ndị Na-egwu Okwe Ndọrọ Ndọrọ Ka Ha Kwụsị Ikwe Nkwa Okwu Ụgha", "category": "Naijiria"},
{"text": "O kwuputara mkpa ọ dị na ndị nọgasị n'ọkwa ọchịchị dị iche iche kwesiri iji ohere ọma ahụ wee rụpụtagasịa ezi ọrụ ga-emetụta ọnọdụ na ọdịmma nke ụmụ mmadụ. Ọ kpọkuru ndị na-atụ akwụkwọ n'Anambra ka ha jigidesie mpempe akwụkwọ ikike ha bụ 'voter's card' nke ọma, ma ghara ikwe ka mmadụ ọbụla rafuo ha, n'ihi na ọ bụ ya ka ha pụrụ iji wee họpụta ezi ndị ndu nwere egwu Chineke.", "author": "Chidi Igwe", "title": "Ashbishọpụ Efobi Agwala Ndị Na-egwu Okwe Ndọrọ Ndọrọ Ka Ha Kwụsị Ikwe Nkwa Okwu Ụgha", "category": "Naijiria"},
{"text": "N'ihe gbasaara mmemme icheta ọgbụgba ahọ iri ise na asaa nke ala Naịjiria, Ashịbishọọpụ Efobi kọwara ya bụ mmemme dịka oge ntụgharị uche banyere ihe na-emegasị n'ala Naịjiria, ma kpọkuo gọọmenti etiti ka ọ ga n'ihu kewapụtakwuo ohere ọrụ maka ụmụ ntorobịa ala anyị.", "author": "Chidi Igwe", "title": "Ashbishọpụ Efobi Agwala Ndị Na-egwu Okwe Ndọrọ Ndọrọ Ka Ha Kwụsị Ikwe Nkwa Okwu Ụgha", "category": "Naijiria"},
{"text": "O kwuputanworo mkpa ọ dị bụ ịgbaso ụkpụrụ 'nwa mmadụ emegbuna nwa mmụọ ma nwa mmụọ emegbuna nwa mmadụ' a kpọrọ 'Federal Character' n'inyegasị ọrụ dị iche iche a na-enye n'ala anyị iji wee belata ịkpọ ganị ganị dị iche iche na-ewere ọnọdụ na bụ ala. Ọ kpọkuzịkwara ụmụafọ Naịjiria ka ha were oge mmemme icheta ọgbụgba ahọ iri ise na asaa nke ala Naịjiri wee kpee ekpere maka ya bụ mba na ịdị n'otu ya.", "author": "Chidi Igwe", "title": "Ashbishọpụ Efobi Agwala Ndị Na-egwu Okwe Ndọrọ Ndọrọ Ka Ha Kwụsị Ikwe Nkwa Okwu Ụgha", "category": "Naijiria"},
{"text": "N'okwu nke ya, onye Ashịdikin nke Igboukwu Ashịdikinri, bụ 'Venerable' Innocent Udechukwu' kpọkuru ndị otu Kraịst ka ha jisie ike na-ahapụ ihe gara aga ma legidesie anya n'ọdịnihu ha, iji wee nwe ezi ọganihu na ndụ ha, maka na nkwenye ezi onye otu Kraịst bụ na ọdịnihu ga-aka mma.", "author": "Chidi Igwe", "title": "Ashbishọpụ Efobi Agwala Ndị Na-egwu Okwe Ndọrọ Ndọrọ Ka Ha Kwụsị Ikwe Nkwa Okwu Ụgha", "category": "Naijiria"},
{"text": "A nọrọ n'ofufe nru ahụ wee kpee usoro ekpere pụrụ iche maka ala Naịjiria na nhọpụta ahụ na-abịa n'ihu na steeti Anambra iji hụ na ọ gara siriri werere na otu o kwesiri. Ndị e ji okwu ha agba izu bịara ya bụ ofufe nru gụnyere maazị Robịnson Ezeilo, bụ otu onye gagoro ụlọ ọgbakọ omebe iwu steeti Anambra n'oge gara aga, tinyere ndị ọzọ.", "author": "Chidi Igwe", "title": "Ashbishọpụ Efobi Agwala Ndị Na-egwu Okwe Ndọrọ Ndọrọ Ka Ha Kwụsị Ikwe Nkwa Okwu Ụgha", "category": "Naijiria"},
{"text": "Izunna Okafor, Awka, Nigeria", "author": "Chidi Igwe", "title": "Oriakụ Obianọ Agwala Ndị Anambra Bi na Mba Ka Ha Bịa Tụọ Akwụkwọ", "category": "Naijiria"},
{"text": "Nwunye aka na-achị steeti Anambra bụ Oriakụ Ebelechukwu Obianọ akpọkuola ndị Anambra bi na mba ofesi na ebe dị iche iche na mpụga steeti ahụ ka ha laghachite n'oge a ga-aga eme nhọpụta ọchịchị na steeti ahụ bụ abalị iri na asatọ nke ọnwa Nọvemba ahọ a, iji wee sonye na ya bụ ntụli aka.", "author": "Chidi Igwe", "title": "Oriakụ Obianọ Agwala Ndị Anambra Bi na Mba Ka Ha Bịa Tụọ Akwụkwọ", "category": "Naijiria"},
{"text": "Oriakụ Obianọ kpọrọ oku a n'ama egwuregwu ala anyị dị na Surulere nke steeti Legọọsị na mmemme ahọ a nke otu jikọtara ụmụ nwaanyị steeti Anambra chịkọbara banyere ịkwalite ṅọmụmụ ọrụ aka na ọnọdụ akụnụba.", "author": "Chidi Igwe", "title": "Oriakụ Obianọ Agwala Ndị Anambra Bi na Mba Ka Ha Bịa Tụọ Akwụkwọ", "category": "Naijiria"},
{"text": "Ka ọ na akpọpụtasị ihe dị iche iche ọchịchị gọvanọ Obianọ meputara, tinyere nke atụmatụ ya abụghị otu gọọmenti bụ ''Caring Family Enhancement Initiative'' (CAFE) meputagoro na steeti ahụ, o kwuputara mkpa ọ dị na ndị Anambra ahụ bigasị na mba dị iche iche batara ma sonye n'ịtụ akwụkwọ ahụ, iji gosipụta nkwado ha nye gọvanọ Obianọ.", "author": "Chidi Igwe", "title": "Oriakụ Obianọ Agwala Ndị Anambra Bi na Mba Ka Ha Bịa Tụọ Akwụkwọ", "category": "Naijiria"},
{"text": "Ọ kọwara mkpa ọ dị na ụmụ nwaanyị mụkwara ma nwee ọrụ dịgasị iche iche, bụ nke ga-enyere ha aka ịkwụrụ onwe ha na ịtụnye ụtụ nke ha n'ihe a na-emegasị na ezinaụlọ ha.", "author": "Chidi Igwe", "title": "Oriakụ Obianọ Agwala Ndị Anambra Bi na Mba Ka Ha Bịa Tụọ Akwụkwọ", "category": "Naijiria"},
{"text": "N'okwu nke ya, onye ndu ụmụnwaanyị nke otu pati APGA n'ala anyị bụ Oriakụ Ada Ọrjị-Nwanyanwụ, kwuru na ọchịchị Obianọ ewetela ezi nchekwa tọrọ atọ na steeti Anambra, ịkwụ ndị ọrụ ụgwọ ọnwa oge kwesiri ekwesi, mnwogha pụrụ iche na ngalaba ọrụ ugbo nke mezịrị ka steeti ahụ nwee ike ịdị na-ebupu ihe a kọtara n'ugbo na mba ofesi, ma kpọkuo ụmụ afọ Igbo ka ha makụọ otu pati APGA.", "author": "Chidi Igwe", "title": "Oriakụ Obianọ Agwala Ndị Anambra Bi na Mba Ka Ha Bịa Tụọ Akwụkwọ", "category": "Naijiria"},
{"text": "Na mbụ n'okwu ya, onyeisi otu ụmụ nwaanyị a bụ Dọkịnta Nkiru Ifekwem toro ya bụ nwunye aka na-achị steeti maka ịbịa mmemme ahụ, kọwaa gọvanọ Obianọ na nwunye ya dịka ndị ọnọdụ ụmụ mmadụ na-emetụ n'obi ma kwakazie ya nkwa na ụmụ nwaanyị kwụ ya n'azụ n'ịzọ ọkwa ya nke ugbo abụọ O dụrụ ndị nne ka ha bụrụ ihe nlere anya wee nye ụmụ ha, ọ kachasị ndị nwaanyị.", "author": "Chidi Igwe", "title": "Oriakụ Obianọ Agwala Ndị Anambra Bi na Mba Ka Ha Bịa Tụọ Akwụkwọ", "category": "Naijiria"},
{"text": "N'akụkụ nke ya, onye isi oche na onye nguzobe nke otu ahụ bụ Oriakụ Nkem Okolo kelere Oriakụ Obianọ maka nkwado ya nye ndị otu ahụ na ụmụ afọ steeti Anambra steeti ahụ, ma kpọkuokwa ụmụ nwaanyị ndị ọzọ ka ha ñomiri ya.", "author": "Chidi Igwe", "title": "Oriakụ Obianọ Agwala Ndị Anambra Bi na Mba Ka Ha Bịa Tụọ Akwụkwọ", "category": "Naijiria"},
{"text": "Abụ ịdị n'otu a bụkuuru Oriakụ Obianọ site n'ọnụ ụmụ nwaanyị ahụ so n'ihe pụtakarịchara ihe na mmemme ahụ.", "author": "Chidi Igwe", "title": "Oriakụ Obianọ Agwala Ndị Anambra Bi na Mba Ka Ha Bịa Tụọ Akwụkwọ", "category": "Naijiria"},
{"text": "Izunna Okafor, Awka, Nigeria", "author": "Chidi Igwe", "title": "Obianọ Eguzobena Achụmnta Nkwado Maka Ọchịchị Ya Nke Ugboro Abụọ", "category": "Naijiria"},
{"text": "Izunna Okafor, Awka, Nigeria", "author": "Chidi Igwe", "title": "Obianọ Eguzobena Achụmnta Nkwado Maka Ọchịchị Ya Nke Ugboro Abụọ", "category": "Naijiria"},
{"text": "Ọka bụ isi obodo steeti Anambra deere jii ụbọchị Mọọnde gara aga dịka aka na-achị steeti ahụ bụ gọvanọ Willie Obianọ nọrọ n'ama egwuregwu Ekwueme wee hibe ma guzobe kpọmkwem amụmà ịchụ nta nkwado ya maka ịzọ ọkwa aka ga-achị steeti ahụ nke ugbo abụọ, n'aha otu pati APGA.", "author": "Chidi Igwe", "title": "Obianọ Eguzobena Achụmnta Nkwado Maka Ọchịchị Ya Nke Ugboro Abụọ", "category": "Naijiria"},
{"text": "Ọ gwara igwe mmadụ bịara mmeme ahụ na a ga-ahụtawanye ọtụtụ ọrụ mmepe dị iche iche n'ọchịchị ya nke ugboro abụọ, ma kwekwa nkwa ịrụ ọdụ ụgbọ elu. Ọ dụkwara ndị na-atụ akwụkwọ ka ha mezuputa ezi ebumnobi nke Dim Chukwuemeka Ọdụmegwu Ojukwu lagoro mmụọ, site n'ịtụnyere otu pati APGA.", "author": "Chidi Igwe", "title": "Obianọ Eguzobena Achụmnta Nkwado Maka Ọchịchị Ya Nke Ugboro Abụọ", "category": "Naijiria"},
{"text": "Gọvanọ Obianọ mere ka a mara na o webatago mmepe zuru ọnụ na steeti site n'amụmà inye obodo niile dị na ya nde Naịra iri abụọ iji wee họrọ ma rụọ ihe ọbụla masịrị ha, ma kwe nkwa na a ga-ebuli ọnụ ego ahụ ka ọ bụrụzie nde Naịra ise malite n'ahọ na-abịa abịa.", "author": "Chidi Igwe", "title": "Obianọ Eguzobena Achụmnta Nkwado Maka Ọchịchị Ya Nke Ugboro Abụọ", "category": "Naijiria"},
{"text": "O kwuru na ihe a ga-eme na ngalaba ọrụ ugbo n'ahọ anọ na-abịa abịa ga-adị oke egwu karịa nke e megoro eme, n'ihi na ugbu a, ha na-akọpụta nri dịka osikapa, akpụ, ọkà nyafụ nyafụ, mana n'ahọ ọzọ, na a ga-enye ndị ọrụ ugbo ọkpụrụkpụ ego ka ha wee malite ịzụ ehi, ewu, ọkụkọ na ụmụ akụ ndị ọzọ", "author": "Chidi Igwe", "title": "Obianọ Eguzobena Achụmnta Nkwado Maka Ọchịchị Ya Nke Ugboro Abụọ", "category": "Naijiria"},
{"text": "N'okwu ya, malite n'ụbọchị ahụ; ọ sị na ịtụ akwụkọ fọdụrụ naanị mkpụrụ ụbọchị iri anọ na asatọ ka o were ọnọdụ, na o kwesikwara ka ndị Anambra họrọ ịtụnyere ọrụ mmepe na-aga n'ihu na steeti ahụ karịa ịhọrọ nlaghachi azụ n'ọnọdụ ihere na ọchịchịrị.", "author": "Chidi Igwe", "title": "Obianọ Eguzobena Achụmnta Nkwado Maka Ọchịchị Ya Nke Ugboro Abụọ", "category": "Naijiria"},
{"text": "Ọ sị na ya nabatara ndị ya na ha na-azọ ọkwa ahụ ma mee ha ka ha mara na steeti ahụ bụ nke ha niile, maka na nhọpụta ga-abịa ma gaa, mana steeti ga-adịkwa ebe ọ dị. N'ihi ya, ọ kọwara na ịzọ ọchịchị ahụ abụghị nke ọnwụ na ndụ, ka e wee ghara ime ka steeti ahụ bụrụ ọgbọ ọgụ, ma ọ bụ wee si na ya kposaa udo tọrọ àtọ a tara ahụhụ wee webata na steeti ahụ.", "author": "Chidi Igwe", "title": "Obianọ Eguzobena Achụmnta Nkwado Maka Ọchịchị Ya Nke Ugboro Abụọ", "category": "Naijiria"},
{"text": "Ndị ukwu ndị ukwu bịara mmemme ahụ gụnyere onyeisi ụlọ ọba ego ala anyị n'oge mbụ, bụ Ọkammụta Chukwuma Soludo, onye isi otu ịchụ nta nkwado maka ịhọpụtagharị gọvanọ Obianọ bụ maazị Victọr Umeh, osote aka chịbụrụ steeti ahụ n'oge mbụ, bụ Virgy Etiaba; onye zọbụrụ ọkwa gọvanọ na steeti Abịa n'oge mbụ bụ Dọkịnta Alex Otti; onye minista na-ahụ maka mgbasa ozi n'ala anyị n'oge mbụ bụ maazị Labramn Maku, ọka okwu ụlọ ọgbakọ omebe iwu steet ahụ bụ Oriakụ Rita Madụagwụ, tinyere ndị ọzọ.", "author": "Chidi Igwe", "title": "Obianọ Eguzobena Achụmnta Nkwado Maka Ọchịchị Ya Nke Ugboro Abụọ", "category": "Naijiria"},
{"text": "Aka na-achị steeti Anambra bụ gọvanọ Willie Obianọ ekwuona na ọ dị mkpa ka otu pati APGA turu ugo na nhọpụta ahụ na-abịa n'ihu na steeti ahụ iji wee gaa n'ihu ịkwalite ezi ọchịchị na ebemnobi ndị Igbo na steeti ahụ. Ya bụ gọvanọ kwuputara nke a n'ụlọ ụka St. Mary (Katọliki) dị n'Ọraukwu n'okpuru ọchịchị Idemili Nọọtụ nke steeti ahụ n'ofufe nru dị nsọ achịkọbara iji wee gbaa ọnya ego maka ịrụ ọrụ n'ụlọ ụka ahụ.", "author": "Chidi Igwe", "title": "Nturu Ugo APGA Ga Akwalite Ezi Ọchịchị Na Ebumnobi Ndị Igbo --- Obianọ", "category": "Naijiria"},
{"text": "Ọ mere ka a mara na ọ bụ naanị APGA bụ òtù pati ndị Igbo nwere n'ala Naịjiria ma sịkwa na ọchịchị ya adabeghị mba n'ụdị ọbụla n'ịtụpụta ezi atụmatụ mmepe na nke na-kwalite ezi ọnọdụ obibi ndụ ụmụ mmadụ kemgbe ọ banyere n'ọkwa ọchịchị.", "author": "Chidi Igwe", "title": "Nturu Ugo APGA Ga Akwalite Ezi Ọchịchị Na Ebumnobi Ndị Igbo --- Obianọ", "category": "Naijiria"},
{"text": "Ọ kpọpụtara ọtụtụ ọrụ dị iche iche ọchịchị ya ji n'aka n'Ọraukwu, nke gụnyere ịrụgharị ahịa Eke Oye, ụlọ ahụike n'Ọraukwu, ịrụ ụzọ ahụ siri Ibenabo gaa Abacha, ịrụgharị ụlọ akwụkwọ Praịma dị n'obodo ahụ, na ihe ndị ọzọ, tinyere na gọọmenti ya eweela ụmụ afọ obodo ahụ n'ogoogo ọrụ dị iche iche n'ọchịchṅnọ ugbu a.", "author": "Chidi Igwe", "title": "Nturu Ugo APGA Ga Akwalite Ezi Ọchịchị Na Ebumnobi Ndị Igbo --- Obianọ", "category": "Naijiria"},
{"text": "Ọ rịọrọ ndị Ọraukwu ka ha gaa n'ihu n'ịkwado ịzọ ọchịchịṅya nke ugboro abụọ ma kwe ha nkwa na ọ gaghị agharịpụ ha.", "author": "Chidi Igwe", "title": "Nturu Ugo APGA Ga Akwalite Ezi Ọchịchị Na Ebumnobi Ndị Igbo --- Obianọ", "category": "Naijiria"},
{"text": "Ode akwụkwọ ukwu nke steeti ahụ bụ ọkammụta Solo Chukulobelụ, bụ nwa afọ obodo ahụ kwuru na n'ihi ihe gọvanọ ahụ megoro n'obodo ahụ, na o nweghị ihe ga-ezù ịkwụghachi ya, karịa ịtụnyere ya akwụkwọ ka ọ chịa nke ugboro abụọ.", "author": "Chidi Igwe", "title": "Nturu Ugo APGA Ga Akwalite Ezi Ọchịchị Na Ebumnobi Ndị Igbo --- Obianọ", "category": "Naijiria"},
{"text": "N'okwuchukwu ya, onye Ọzịlarị Bishọọpụ nke achị Dịọsiisi Ọnịsha bụ 'Most Reverend' Dennis Isizọr kọwara mkpa ọ dị na ndị ụka Katọliki sonyesiri ike na nhọpụta ahụ na-akpụdobe nso na steeti ahụ site n'ịga ewere mpempe akwụkwọ ikike ha bụ votaas kaadị.", "author": "Chidi Igwe", "title": "Nturu Ugo APGA Ga Akwalite Ezi Ọchịchị Na Ebumnobi Ndị Igbo --- Obianọ", "category": "Naijiria"},
{"text": "Ka ọ na-anabata ndị bịara ya bụ mmemme, eze ọdịnala nṅobodo ahụ bụ igwe Emeka Ọnụọrah gbara akaebe na mnwogha na ọrụ mmepe niile na-aga n'ihu na ngalaba niile nke steeti ahụ bụ n'ihi ezi ọhụhụ ụzọ nke gọvanọ Willie Obianọ, ma sịkwazie na ndị Anambra nwere nnọ ezi onye ndu ñụjuru mmiri ara afọ ma bụrụkwa onye ọnọdụ ụmụ mmadụ na-emetụ n'obi.", "author": "Chidi Igwe", "title": "Nturu Ugo APGA Ga Akwalite Ezi Ọchịchị Na Ebumnobi Ndị Igbo --- Obianọ", "category": "Naijiria"},
{"text": "By Izunna Okafor", "author": "Chidi Igwe", "title": "Obianọ Eduola Ọnwụamaegbu n'Iyi Ọrụ Dịka Ọka Ikpe Ukwu Steeti Anambra", "category": "Naijiria"},
{"text": "Igbo sị na ọ na-abụ onye e nyèrè mara chịkwaa, e nyekwuo ya nke ka nkè. Ka ọ dị taa, aka na-achị steeti Anambra, bụ gọvanọ Willie Obianọ eduola oriakụ Ijem Ọnwụamaegbu n'ọrụ dịka ọkaikpe mkwụmọtọ steeti ahụ, na dịka nwaanyị mbụ na-eji ya bụ ọkwa. Oke mmemme idu n'iyi ọrụ ahụ bụ nke weere ọnọdụ n'obi gọọmenti dị n'Awka, bụ isi obodo steeti ahụ, oge ndị isi ọchịchị steeti ahụ nwere nzukọ.", "author": "Chidi Igwe", "title": "Obianọ Eduola Ọnwụamaegbu n'Iyi Ọrụ Dịka Ọka Ikpe Ukwu Steeti Anambra", "category": "Naijiria"},
{"text": "N'okwu ya oge ọ na-edu ya n'ọkwa ahụ, gọvanọ Obianọ mere ka a mara na ọchịchị ya na-agbasi mbọ ike ịhụ na o tinyere ọtụtụ ụmụnwaanyị n'ihe a na-arụ, ma kwuo na ya bụ agụ nwaanyị emeputala ihe a hụrụ anya na ngalaba ọrụ iwu, ọbụnadị dịka ọ dụrụ ya ka o were egwu Chineke rụọ ọrụ ya nke ọma, n'eleghị mmadụ anya n'ihu ma ọ bụ tụọ ụjọ maka ihe ọbụla.", "author": "Chidi Igwe", "title": "Obianọ Eduola Ọnwụamaegbu n'Iyi Ọrụ Dịka Ọka Ikpe Ukwu Steeti Anambra", "category": "Naijiria"},
{"text": "O kwere nkwa ịhụ na e nwere ezi mmekọrịta n'etiti ngalaba ọrụ ikpe steeti ahụ na ọchịchị ya iji hụ na ọrụ ikpe mkwụmọtọ na-aga otu o siri kwesi na ya bụ steeti, ma gakwa n'ihu kwuo na ọchịchị steeti ahụ na-agba mbọ iwebàtà akụrụngwa ọgbara ọhụụ na ngalaba ahụ iji mee ka ọrụ dịrị ha mfe ma na-agakwa ọsọọsọ.", "author": "Chidi Igwe", "title": "Obianọ Eduola Ọnwụamaegbu n'Iyi Ọrụ Dịka Ọka Ikpe Ukwu Steeti Anambra", "category": "Naijiria"},
{"text": "Na nzaghachi, oriakụ Ọnwụalaegbu tòrò ọchịchị steeti ahụ maka ịhụta ya dịka onye tozùzù oke wee guzobe ya n'ọkwa ahụ, ma kwekwazie nkwà na ndị ọkaikpe nọ na steeti ahụ na gọvanọ ga-aga n'ihu ịrụkọ ọrụ ọnụ.", "author": "Chidi Igwe", "title": "Obianọ Eduola Ọnwụamaegbu n'Iyi Ọrụ Dịka Ọka Ikpe Ukwu Steeti Anambra", "category": "Naijiria"},
{"text": "Na mbụ n'ozi ya, onye ji ọkwa ' Chief Registrar' bụ oriakụ Chinyere Ossy-Okoye kwuru na ya bụ nguzobe n'ọkwa bụ nke kwesiri ekwesi, n'ihi na o tozùrù oke ma nwezùchakwa ihe niile akwụkwọ iwu ala anyị kpọpụtasịrị maka iji ya bụ ọkwa, ọbụnadị dịka o mere na òtù 'National Judicial Council' kwàdòrò ya, ebe ndị ọrụ omebe iwu steeti ahụ nabàtàrà ya.", "author": "Chidi Igwe", "title": "Obianọ Eduola Ọnwụamaegbu n'Iyi Ọrụ Dịka Ọka Ikpe Ukwu Steeti Anambra", "category": "Naijiria"},
{"text": "Izunna Okafor, Awka, Nigeria", "author": "Chidi Igwe", "title": "Obianọ Agbapeela Ụlọ Ọrụ Nsucha Osikapa Coscharis n'Ịgbarịam", "category": "Naijiria"},
{"text": "Oke ọñụ dara ụnyaahụ n'Ịgbarịam dị n'okpuru ọchịchị 'Anambra East' nke steeti Anambra, dịka aka na-achị steeti ahụ, bụ Gọvanọ Willie Obianọ gbàpèrè ụlọ ọrụ ọhụụ nke Coscharis, bụ ebe a ga na-esuchapụta osikapa.", "author": "Chidi Igwe", "title": "Obianọ Agbapeela Ụlọ Ọrụ Nsucha Osikapa Coscharis n'Ịgbarịam", "category": "Naijiria"},
{"text": "N'okwu ya oge ọ na-agbape ya bụ ụlọ ọrụ, Gọvanọ Obianọ mere ka a mara na ụlọ ọrụ Cọscharis atụnyela ụtụ dara ụda n'ịkwàlite ngalaba ọrụ ugbo steeti ahụ, bụkwa nke o kwùrù na ọ dabàrà adabà n'atụmatụ ọchịchị ya ji n'aka n'inwògharị ngalaba niile nke steeti ahụ na ịkwàlite ọnọdụ akụnụba steeti ahụ, maka na mnwògharị ọrụ ugbo so n'otu n'ime ide anọ nke ọchịchị ya gbakwàsàrà ụkwụ were arụ ọrụ.", "author": "Chidi Igwe", "title": "Obianọ Agbapeela Ụlọ Ọrụ Nsucha Osikapa Coscharis n'Ịgbarịam", "category": "Naijiria"},
{"text": "O mere ka a mara na ịgbape ya bụ ụlọ ọrụ nsucha osikapa, bụ nke a rụrụ site na njikọ aka steeti ahụ na ụlọ ọrụ Cọscharis, emeela ka ọnụ ọgụgụ ụlọ ọrụ nsucha osikapa dị na steeti ahụ dịzie asatọ, ma bụrụkawa ndị nwere ikike isuchapụta karịa tọn narị asatọ na iri anọ na iteghete, ma mekawazie ka a mara na ya bụ steeti ka nwère ohere na ezi ọnọdụ dị larịị maka ndị oji ego achị ego chọrọ ịbata ebe ahụ wunye akụnụba ha.", "author": "Chidi Igwe", "title": "Obianọ Agbapeela Ụlọ Ọrụ Nsucha Osikapa Coscharis n'Ịgbarịam", "category": "Naijiria"},
{"text": "Mmemme ịgbape ụlọ ọrụ ahụ nwéré ikike isucha osikapa ruru metric ton otu narị puku na ụma iri abụọ, bụ nke dọtara ọtụtụ ndị iche iche sonyere na mmemme ahụ gụnyèrè onyeisi ụlọ ọba ego ala anyị, bụ Maazị Godwin Emefiele; aka na-achị steeti Kebbi, bụ Gọvanọ Atiku Bagudi; Minista na-ahụ maka ọrụ ugbo n'ala Nigeria, bụ Alhaji Sabo Nanono, Ọkaokwu ụlọ ọgbakọ omebe iwu steeti Anambra, bụ Maazị Uchenna Okafor; ndị eze ọdịnala, ndị omebe iwu, nakwa ọtụtụ ndị ọzọ e ji okwu ha agba ìzù n'ala Nigeria na mpụga ya.", "author": "Chidi Igwe", "title": "Obianọ Agbapeela Ụlọ Ọrụ Nsucha Osikapa Coscharis n'Ịgbarịam", "category": "Naijiria"},
{"text": "Izunna Okafor, Awka", "author": "Chidi Igwe", "title": "A Malitena Idebanye Aha Ndị Ntorobịa Anambra Enweghị Ọrụ n'Akwụkwọ", "category": "Naijiria"},
{"text": "A malitena idebanye aha ndị ntorobịa sitere n'okpuru ọchịchị iri abụọ na otu nke steeti Anambra bụ ndị enweghị ọrụ, n'akwụkwọ. Aka na-achị steeti ahụ bụ gọvanọ willie Obianọ mere ka a mara nke a n'ofufe nru pụrụ iche a chịkọbara n'ụlọ ụka St. Patrick dị n'Ọka bụ isi obodo steeti ahụ iji merube mmemme icheta ọgbụgba ahọ iri ise na asaa nke ala Naịjiria.", "author": "Chidi Igwe", "title": "A Malitena Idebanye Aha Ndị Ntorobịa Anambra Enweghị Ọrụ n'Akwụkwọ", "category": "Naijiria"},
{"text": "A malitena idebanye aha ndị ntorobịa sitere n'okpuru ọchịchị iri abụọ na otu nke steeti Anambra bụ ndị enweghị ọrụ, n'akwụkwọ.", "author": "Chidi Igwe", "title": "A Malitena Idebanye Aha Ndị Ntorobịa Anambra Enweghị Ọrụ n'Akwụkwọ", "category": "Naijiria"},
{"text": "Aka na-achị steeti ahụ bụ gọvanọ willie Obianọ mere ka a mara nke a n'ofufe nru pụrụ iche a chịkọbara n'ụlọ ụka St. Patrick dị n'Ọka bụ isi obodo steeti ahụ iji merube mmemme icheta ọgbụgba ahọ iri ise na asaa nke ala Naịjiria.", "author": "Chidi Igwe", "title": "A Malitena Idebanye Aha Ndị Ntorobịa Anambra Enweghị Ọrụ n'Akwụkwọ", "category": "Naijiria"},
{"text": "O sị na a ga-eme ya bụ ndebanye aha dịka ogoogo agụm akwụkwọ onye nwetara si dị, ma sịkwa na ihe e jiri weputa atụmatụ ahụ bụ iji nyere gọọmenti aka ịtụ atụmatụ maka ịkwalite ọdịmma na ezi ọnọdụ obibi ndụ nke ndị ntorobịa na steeti ahụ. O kwuru na ego ya bụ atụmatụ abaana n'amụma ego ọrụ nke ahọ 2018, na a ga-etinyekwa ya n'ọrụ ngwa ngwa ụlọ ọgbakọ omebe iwu steeti ahụ nabatara ya bụ amụma ego ọrụ. Gọvanọ Obianọ kọwara na ala anyị Naịjiria nọ na nnukwu ajọ ọnọdụ ugbu a n'ihi ọtụtụ ihe ịma aka chegasịrị ya n'ihu n'oge a, ma kelekwa ndị Anambra n'ihi irube isi ha nye iwu na-achị ala anyị, ọ kachasị n'ihe metụtara ịkpọ ganị ganị na ime ngagharị iwe. Ọ sị na mmemme icheta ọgbụgba ahọ ala Naịjiria nke ahọ a bụ nnọọ oge ntụgharị uche banyere ajọ ọnọdụ niile na-ebi ya bụ mba aka ọjọọ iji weta udo na ezi ọnọdụ tọrọ àtọ.", "author": "Chidi Igwe", "title": "A Malitena Idebanye Aha Ndị Ntorobịa Anambra Enweghị Ọrụ n'Akwụkwọ", "category": "Naijiria"},
{"text": "Na mbụ n'okwuchukwu ya, Bishọọpụ ụka Katọliiki na Dịọsiisi Ọka bụ 'Most Reverend' Paulinus Ezeokafọr kọwara na ihe kpatara ịkpọ ganị ganị niile na-ewere ọnọdụ n'ala anyị bụ ikpudo eziokwu ihu n'ala, mmegbu, na mpụ na aghụghọ na-aga n'ihu na ya bụ ala, ma kpọkuziekwa onye ọbụla ka anyị na-echeta ala Naịjiria n'ekpere ka Chineke wee nụrụ olu anyị ma gbanweere anyị ọnọdụ. A nọzịkwara n'oge ahụ kpee ọtụtụ ekpere pụrụ iche maka udo na ọganihu nke ala Naịjiria na ùtó nke steeti Anambra.", "author": "Chidi Igwe", "title": "A Malitena Idebanye Aha Ndị Ntorobịa Anambra Enweghị Ọrụ n'Akwụkwọ", "category": "Naijiria"},
{"text": "Ndị ukwu ndị ukwu sonyere n'ofufe nru ahụ gụnyere osote onye isi ala Naịjiria n'oge gara aga bụ Dkt. Alex Ekwueme, otu nwa amadi chịbụrụ steeti Anambra n'oge gara bụ Ọriakụ Virgie Etiaba, osote aka chịbụrụ steeti Anambra n'oge gara bụ maazị Emeka Sibeudu na ọtụ ndị ọzọ selitere isi n'ọrụ gọọmenti.", "author": "Chidi Igwe", "title": "A Malitena Idebanye Aha Ndị Ntorobịa Anambra Enweghị Ọrụ n'Akwụkwọ", "category": "Naijiria"},
{"text": "Izunna Okafor, Awka, Nigeria", "author": "Chidi Igwe", "title": "Mbize: Gọọmenti Etiti Ekwe Nkwà Ịgbatara Anambra Ọsọ Enyemaka", "category": "Naijiria"},
{"text": "N'ihi ajọ ọnọdụ mbize ahụ na-ebi obodo dị iche iche aka ọjọọ ma na-emekwa mkpamkpa na mpaghara ebe dị iche iche na steeti Anambra; gọọmenti etiti ekwela nkwà ịgbatara steeti ahụ ọsọ enyemaka aka ọkụ aka ọkụ n'ebe dị iche iche mbize na-enye nsogbu.", "author": "Chidi Igwe", "title": "Mbize: Gọọmenti Etiti Ekwe Nkwà Ịgbatara Anambra Ọsọ Enyemaka", "category": "Naijiria"},
{"text": "Nke a bụ nke e kwupụtara site n'ọnụ Minista ntà na-ahụ maka gburugburu n'ala anyị, bụ Oriakụ Sharọn Ikeazọr, oge ọ gagharịcha ileta ebe dị iche iche mbize na akpa ike na steeti Anambra, bụkwa nke ọ bụ osote aka na-achị steeti Anambra, bụ Dọkịta Nkem Okeke dughàrịrị ya.", "author": "Chidi Igwe", "title": "Mbize: Gọọmenti Etiti Ekwe Nkwà Ịgbatara Anambra Ọsọ Enyemaka", "category": "Naijiria"},
{"text": "O kwuru hoohaa na ihe ọ hụrụ riri ya ọnụ banyere ebe dị iche iche mbize mebìsìgòrò na steeti ahụ, metere ndị na obodo nke ahụ metụtara ebere, ma kwukwazie na gọọmenti etiti ga-eme ihe bànyere nke ahụ n'egbughị oge, iji mee ka ya bụ ajọ ọnọdụ gharazie ịgbasawanye maka na ọ na-abụ e gbubìghị ntutu n'oge, ọ kwụọ ọhịa.", "author": "Chidi Igwe", "title": "Mbize: Gọọmenti Etiti Ekwe Nkwà Ịgbatara Anambra Ọsọ Enyemaka", "category": "Naijiria"},
{"text": "Ka ọ na-ekwupụta na ya ka ga-agagharị iletakwu ụfọdụ ebe ndị ọzọ dị iche iche mbize na-enye nsogbu na ya bụ steeti, Oriakụ Ikeazọr kwuru na gọọmenti etiti ga-amàlite ọrụ banyere nke ahụ, ma tinyegide ego na ya, na-eletakwa ya wee ruo mgbe a rụchara ha, iji hụ na ndị ji ya bụ ọrụ ngo rụrùrù ya n'isi, ma rụọ ya nke ọma na otu o kwesiri.", "author": "Chidi Igwe", "title": "Mbize: Gọọmenti Etiti Ekwe Nkwà Ịgbatara Anambra Ọsọ Enyemaka", "category": "Naijiria"},
{"text": "Na ntụnye nke ya, osote aka na-achị steeti ahụ, bụ Dọkịta Okeke kwàrà arịrị na mbize ebibiela ọtụtụ ihe ma kparakwa ọtụtụ ala, n'agbanyeghị na Anambra enweghị ụbara ala nke otu ahụ, ma sịkwa na gọọmenti steeti ahụ ga-ejìkọ aka ọnụ, ya na gọọmenti etiti, iji hụ na a rụchapụrụ ya bụ ọrụ ma kpàá mbize ndị ahụ eze n'oge adịghị anya.", "author": "Chidi Igwe", "title": "Mbize: Gọọmenti Etiti Ekwe Nkwà Ịgbatara Anambra Ọsọ Enyemaka", "category": "Naijiria"},
{"text": "O mere ka a mara na ụfọdụ ihe kpatàrà mgbasawanye mbize n'ụfọdụ ebe dị iche iche na steeti ahụ bụ otu ndị mmadụ si eme ihe ekwesighị ekwesi na mpaghara gburugburu ha, ma kọwaa mkpa ọ dị na ndị ndu obodo dị iche iche a ga-abagide n'amụmà nkuzi ime ka ndị obodo ha dị iche iche mara ka e si echukwa ma na-echekwaba gburugburu, ma kwụsịzie ịdị na-ekpofù ahịhịa n'ebe ekwesighị ekwesi, ọbụnadị dịka ọ dọkwazirị ndị Anambra aka na ntị ka ha kwụsị ime ihe dị òtù ahụ, n'ihi na onye ọbụla e jidere ga-eji anya ya wee hụ ntị ya na-ejighị ènyò.", "author": "Chidi Igwe", "title": "Mbize: Gọọmenti Etiti Ekwe Nkwà Ịgbatara Anambra Ọsọ Enyemaka", "category": "Naijiria"},
{"text": "Ọ dị nchèta na mbize ebibiela ọtụtụ ihe na steeti Anambra, ma ka na-akpakwa ike n'ọtụtụ mpaghara ebe dị iche iche. Ọtụtụ ebe dị iche iche mbize na-akpa ike na steeti Anambra gụnyere Ebenatọr, dị n'okpuru ọchịchị 'Nnewi South', Ụmụdim na Uruagụ dị na 'Nnewi North', Ire Obosi dị n'Idemili North', Ụmụachịana dị n'Ekwulọbịa, n'okpuru ọchịchị Agụata; Ụmụatụọra, dị n'Enugwu-Ukwu, n'okpuru ọchịchị Njikọka; Ọmagba 'Phase -Two' dị n'Ọnịtsha 'North' tinyere ọtụtụ ebe ndị ọzọ.", "author": "Chidi Igwe", "title": "Mbize: Gọọmenti Etiti Ekwe Nkwà Ịgbatara Anambra Ọsọ Enyemaka", "category": "Naijiria"},
{"text": "Izunna Okafor, Awka, Nigeria", "author": "Chidi Igwe", "title": "Ndị Ekwụlọbịa Arịọ Enyemaka Gọọmenti, Dịka Mbize Ụmụachịana Chighatara Azụ", "category": "Naijiria"},
{"text": "Igbo sị na onye ọ na-eme omume omume na-ebe obube obube, ma sịkwa na ọnụ anaghn edere duu ma ihe ọ na-ata agwụghị.", "author": "Chidi Igwe", "title": "Ndị Ekwụlọbịa Arịọ Enyemaka Gọọmenti, Dịka Mbize Ụmụachịana Chighatara Azụ", "category": "Naijiria"},
{"text": "N'ịgbaso nke a, ndị obodo Ekwulọbịa, dị n'okpuru ọchịchị Agụata na steeti Anambra akpọkuola gọọmenti steeti ahụ, nke Gọvanọ Willie Obianọ nọ n'isi ya ka ọ gbatara ha ọsọ enyemaka na mbize Ụmụachịana, bụ nke chighatakwara azụ wee malitekwa ịkpa ike, tinyere ihe ndị ọzọ na-ebi obodo ahụ aka ọjọọ.", "author": "Chidi Igwe", "title": "Ndị Ekwụlọbịa Arịọ Enyemaka Gọọmenti, Dịka Mbize Ụmụachịana Chighatara Azụ", "category": "Naijiria"},
{"text": "Oku a bụ nke a kpọrọ site n'ọnụ onyeisi ọchịchị òbodo ahụ, bụ Maazị Emeka Madụabụchi n'okwu ọ gwara ndị nta akụkọ n'isi ụlọ ezumeezu 'Ekwulọbịa Peoples Assembly,' bụkwa nke o sitere na ya wee mee ka a mara na ya bụ mbize achụpụla ihe karịrị mmadụ narị abụọ n'ụlọ ha n'oge gara aga.", "author": "Chidi Igwe", "title": "Ndị Ekwụlọbịa Arịọ Enyemaka Gọọmenti, Dịka Mbize Ụmụachịana Chighatara Azụ", "category": "Naijiria"},
{"text": "O kwuru na ihe ahụ gọọmenti rụnyéré ebe ahụ iji kpàá mbize ahụ eze n'oge gara aga emebisiela, nke mezịrị ka ya bụ mbize kawanye njọ ugbua ma bụrụziekwa ọnyà ọnwụ wee nyere ndị obodo ahụ na ndị agbatobi ha, tinyekwuoro na e nwèkwàrà ọtụtụ ebe ndị ọzọ dị iche iche mbize na-akpa ike n'obodo ahụ, dịka mpaghara Ụla and Eziagụlụ.", "author": "Chidi Igwe", "title": "Ndị Ekwụlọbịa Arịọ Enyemaka Gọọmenti, Dịka Mbize Ụmụachịana Chighatara Azụ", "category": "Naijiria"},
{"text": "Ọ kpọpụtasịrị ihe dị iche iche ndị obodo ahụ mègoro n'onwe ha iji gbochie mbize ahụ ịgawanye n'ihu, ma sịkwa na ha edeela akwụkwọ banyere ya bụ mbize, bụ nke a ga-agụpụta n'ụlọ ọgbakọ omebe iwu steeti ahụ, site n'aka onye na-anọchite anya ha n'ebe ahụ, bụ Dọkịta Okey Okoye, ma kpọkuo gọọmenti ka ọ gbatara ha ọsọ enyemaka aka ọkụ aka ọkụ, iji wee gbochie ndị obodo ahụ ịbụ ndị gbara ọsọ n'obodo ha.", "author": "Chidi Igwe", "title": "Ndị Ekwụlọbịa Arịọ Enyemaka Gọọmenti, Dịka Mbize Ụmụachịana Chighatara Azụ", "category": "Naijiria"},
{"text": "N'ihe gbasaara nsogbu ndị ọzọ na-adadìdo obodo ahụ, Maazị Madụabuchi kpọkùkwàrà gọọmenti ka ọ gbatara ha ọsọ enyemaka n'ịrụ okporo ụzọ ahụ gara ụlọ ahụike 'Ekwulobia General Hospital,' bụ nke o kwuru na ọ naghị ekwezị ọgịga ugbua, ọbụnadị dịka ọ rịọrọ Gọvanọ Obianọ ka o mezuo nkwà ahụ o kwèrè ha n'oge gara aga na ọ ga-ebuli ya bụ ụlọ ahụike ọhaneze ka ọ bụrụzie ụlọ ahụike pụrụ iche, bụ 'Specialist Hospital'", "author": "Chidi Igwe", "title": "Ndị Ekwụlọbịa Arịọ Enyemaka Gọọmenti, Dịka Mbize Ụmụachịana Chighatara Azụ", "category": "Naijiria"},
{"text": "O kwuru na ọtụtụ ihe kọrọ ụkọ n'ụlọ ahụike ahụ, nke gụnyere enweghị ebe obibi ndị Dọkịta, ya na enweghị ndị na-ahụ maka anya na eze, ma chetara gọọmenti na o kwèrè nkwà o kwere ime ka ụlọ ahụike ahụ ka ọ nọrọ n'ezi elu, tinyesikwuo ọtụtụ akụrụngwa n'ọrụ, ma mekwa ka ọ bụrụ ụlọ ahụike ga-eso na nke atọ, ma e wezùga nke Awka na nke Ọnịtsha; ma rịọkwazie ka o mezuo nkwa ndị ahụ iji kwalite ya bụ ụlọ ahụike na otu ọrụ si aga na ha.", "author": "Chidi Igwe", "title": "Ndị Ekwụlọbịa Arịọ Enyemaka Gọọmenti, Dịka Mbize Ụmụachịana Chighatara Azụ", "category": "Naijiria"},
{"text": "Ka ọ na-ekele gọọmenti steeti ahụ maka inye ọrụ okporo ụzọ ụlọ ahụike ahụ a kpọ n'ọnụ, ya na ụzọ 'Bishop Court,' Maazị Madụabụchi rịọzịrị ka a malite ọrụ ma rụchapụ ụzọ ndị ahụ, ọbụnadị dịka ọ rịọkwara gọọmenti ka e doziekwa ụzọ Ihuọkpala—Ụmụchi-Agba—Abọgwume, ma rụọkwa nke Abọgwume—Ụmụchiana na nke Agba Eziagụlụ—Ụla Amalụfọr iji belata 'a gbakata a kwụsị' na-adị n'ebe Mgba-Èrègèdè Ekwulọbịa, bụ Ekwulọbịa Roundabouts", "author": "Chidi Igwe", "title": "Ndị Ekwụlọbịa Arịọ Enyemaka Gọọmenti, Dịka Mbize Ụmụachịana Chighatara Azụ", "category": "Naijiria"},
{"text": "N'ịga n'ihu n'ikèlè Gọvanọ Obianọ maka ịkpọlite ụfọdụ ụmụafọ obodo ahụ n'ọkwa ọrụ dị iche iche; Maazị Madụabụchi rịọkwàrà ya doo ka o chèta nwa afọ obodo ahụ oge ọbụla e nwèrè maka Kọmishọna n'ọchịchị ya, n'ihi na ndị obodo ahụ kwèsiri inwe Kọmishọna; ma rịọkwazie ka o tinye ọkụ okporo ụzọ n'ụfọdụ nnukwu okporo ụzọ dịgasị n'obodo ahụ bụ ebe ụzọ adịbèghị. O mekwara ka a mara na ọ dị ntị njọ na o nweghị ebe a na-aga mposi, ihe e ji ekpofù ahịhịa na ihe e ji asọnyụ ọkụ dị n'ahịa Eke Ọhụụ Ekwulọbịa ahụ a rụrụ nso-nso a, nke nwere ọnụ ụlọ ahịa karịrị otu puku na narị asaa; ma kpọkuo ya ka o nyere ha aka rụnyesie ihe ndị ahụ, n'ihi na ndị bi na gburugburu ebe ahụ nọzị n'ajọ ọnọdụ ibute ọrịa na ajọ ọnọdụ ahụ ike, maka ụkọ nke ihe ndị ahụ e ji akwalite ọnọdụ adịmọcha.", "author": "Chidi Igwe", "title": "Ndị Ekwụlọbịa Arịọ Enyemaka Gọọmenti, Dịka Mbize Ụmụachịana Chighatara Azụ", "category": "Naijiria"},
{"text": "Banyere nsogbu ahụ na-adapụta n'obodo ahụ n'etiti eze ọdịnala obodo ahụ, bụ Igwe Emmanuel Onyeneka, na isi ọchịchị obodo ahụ, ya bụ onyeisi obodo rịọrọ Gọvanọ ka o tinye ọnụ n'okwu ahụ, site n'ịgwa ya bụ eze ọdịnala ka ọ gbahapụ iwu obodo ahụ nke ahọ 2010, bụ nke o kwùrù na ya bụ eze ọdịnala jiri aka ya wee megharịa ma fànyè ihe dị iri iteghete na abụọ n'ime ya, iji mee ya ka ọ ga-esi dịrị ya mma.", "author": "Chidi Igwe", "title": "Ndị Ekwụlọbịa Arịọ Enyemaka Gọọmenti, Dịka Mbize Ụmụachịana Chighatara Azụ", "category": "Naijiria"},
{"text": "Izunna Okafor, Awka", "author": "Chidi Igwe", "title": "Gọọmenti Anambra Ekesàárala Ndị Ọkụ Ọchanja Metụtara Akwụkwọ Ndọrọ Ego", "category": "Naijiria"},
{"text": "Ọchịchị steeti Anambra ekesàala akwụkwọ ndọrọ ego karịrị otu narị nde naịra nyegara ndị ahụ ajọ ọkụ ọgbụgba ahụ gbara n'ahịa Ọchanja Ọnịtsha na nso-nso a metụtara, iji tie ha aka n'obi ma kwàdo ha. Mmemme nkesà ego ahụ bụ nke weere ọnọdụ n'ebe obibi Gọvanọ dị n'Amawbịa, ma bụrụkwa nke dọtara ọtụtụ ndị dị iche iche selitere isi n'ọchịchị steeti ahụ, nke gụnyere onyeisi oche otu ndọrọ-ndọrọ APGA, bụ Maazị Victor Oye; odeakwụkwọ izugbe steeti ahụ, bụ Maazị Solo Chukwulobelụ; Kọmishọna na-ahụ maka azụmahịa, bụ Maazị Uchenna Okafor, tinyere ọtụtụ ndị ọzọ.", "author": "Chidi Igwe", "title": "Gọọmenti Anambra Ekesàárala Ndị Ọkụ Ọchanja Metụtara Akwụkwọ Ndọrọ Ego", "category": "Naijiria"},
{"text": "', '", "author": "Chidi Igwe", "title": "Gọọmenti Anambra Ekesàárala Ndị Ọkụ Ọchanja Metụtara Akwụkwọ Ndọrọ Ego", "category": "Naijiria"},
{"text": "N'okwu ya oge ọ na-enye ndị ahụ ya bụ akwụkwọ ndọrọ ego, aka na-achị achị bụ Gọvanọ Willie Obianọ mere ka a mara na ọ bụ gọọmenti steeti ahụ wepụtara ya bụ ego ka e kesàára ndị ahụ, na-agbanyeghị ụka onye na-aga, otu ndọrọ-ndọrọ onye nọ na ya, maọbụ àgbụrụ onye sì.", "author": "Chidi Igwe", "title": "Gọọmenti Anambra Ekesàárala Ndị Ọkụ Ọchanja Metụtara Akwụkwọ Ndọrọ Ego", "category": "Naijiria"},
{"text": "O kwuru na ebumnobi nke ahụ bụ iji nyere ndị ahụ aka ịmalitekwa ndụ ha ọzọ, dịka ọkụ gbarikọchara ebe ha na-azụ ahịa, ngwọahịa ha nakwa ihe ha nwère n'ọdụ ahịa ahụ. O kwekwazịrị nkwà na gọọmenti na-agbasi mbọ ike ịhụ na ụdị ọdachi dị otu ahụ adapụtaghị ọzọ na ya bụ ahịa maọbụ na mpaghara ebe ọbụla na steeti ahụ, site n'ọtụtụ atụmatụ dị iche iche e tinyegoro n'ọrụ ugbua banyere nke ahụ.", "author": "Chidi Igwe", "title": "Gọọmenti Anambra Ekesàárala Ndị Ọkụ Ọchanja Metụtara Akwụkwọ Ndọrọ Ego", "category": "Naijiria"},
{"text": "Ọ dị ncheta na ka ọnwa Ọktoba dị na mkpụrụ ụbọchị iri na isi, nnukwu ajọ ọkụ ọgbụgba dabìdòrò ahịa Ọchanja dị n'Ọnịtsha wee gbaa ya bụ ahịa pịataa, merụọ ọtụtụ ndị mmadụ ahụ, ma wètakwa ọnwụ mmadụ isii, nke gụnyere otu nwaanyị na nwa ya. Ndị ya bụ ajọ ọnọdụ metụrara karịrị narị asaa n'ọnụ ọgụgụ, ebe ọdụ ahịa o metụtara dị otu narị na iri asaa na isii.", "author": "Chidi Igwe", "title": "Gọọmenti Anambra Ekesàárala Ndị Ọkụ Ọchanja Metụtara Akwụkwọ Ndọrọ Ego", "category": "Naijiria"},
{"text": "Ndị ga-eri ndị ahụ nwụrụ anwụ ékpé ka e nyègasịrị otu nde naịra, ma nye mmadụ abụọ gbajiri ụkwụ narị puku naịra ise n'otu n'otu, kwụkwazie ụgwọ e jiri nye ha ọgwụgwọ n'ụlọ ọgwụ.", "author": "Chidi Igwe", "title": "Gọọmenti Anambra Ekesàárala Ndị Ọkụ Ọchanja Metụtara Akwụkwọ Ndọrọ Ego", "category": "Naijiria"},
{"text": "N'akụkọ dịkwa ka ibè ya, Gọvanọ Obianọ gàkwàzịrị akwamozu nwaanyị ahụ na nwa ya ọkụ ahụ gbàgbùrù otu ụbọchị ahụ, bụ ndị a kààrà ụka akwamozu n'ụlọụka 'Joseph's Catholic Church' dị n'Awka Etiti' ", "author": "Chidi Igwe", "title": "Gọọmenti Anambra Ekesàárala Ndị Ọkụ Ọchanja Metụtara Akwụkwọ Ndọrọ Ego", "category": "Naijiria"},
{"text": "Ya bụ nwaanyị, bụ Oriakụ Ifeọma Obi, ka e kwùrù na ọ gbàrà ahọ iri atọ na anọ, ebe nwa ya nwoke ahụ dị naanị ọnwa asatọ.", "author": "Chidi Igwe", "title": "Gọọmenti Anambra Ekesàárala Ndị Ọkụ Ọchanja Metụtara Akwụkwọ Ndọrọ Ego", "category": "Naijiria"},
{"text": "N'okwuchukwu ya na ya bụ mmemme, Ọzilarị Bishọọpụ nke ụka Katọliiki na Dayọsiisi Ọnịtsha, bụ Bishọọpụ Dennis Isizọ chetaara ndị mmadụ na onye ọbụla bụ ọbịa n'ụwa, ma dụkwazie ha ka ha were nkenke ogè ha nwèrè n'ụwa wee jeere Chineke na mmadụ ozi ma chọọkwa alaeze eligwe, n'ihi na ụwa bụ naanị nwa mgbe ntà ka ọ na-adị. O kpekwazịrị ka mkpụrụ obi ya bụ nwaanyị na nwa ya nwoke zuo ike na ndokwa.", "author": "Chidi Igwe", "title": "Gọọmenti Anambra Ekesàárala Ndị Ọkụ Ọchanja Metụtara Akwụkwọ Ndọrọ Ego", "category": "Naijiria"},
{"text": "A na-akọ maka onye isi ala Amerịka, Barack H. Obama, taa. Taa ka Obama mere ịṅụ iyi ịchị obodo Amerịka afọ anọ ọzọ, maka ọlụ ọma nke ọ lụrụ n’afọ anọ nke gwụrụ ụnyịahụ. Mazị Dr. Martin Luther King Jr. bụkwa tata ka anyị nakwa echeta maka ọmụmụ ya. Nwoke mụ a bụ agụ nwoke.", "author": "Chidi Igwe", "title": "Taa bu ubochi nchete omumu Mazi Dr. Martin Luther King Jr", "category": "Akụkọ Ụwa"},
{"text": "Nwoke a bụ otu n’ime ndị isi ojii jiri ndụ ha chụọ aja ka ihe ọma ruta anyị aka n’ala Amerịka. Udo dịrị ya!", "author": "Chidi Igwe", "title": "Taa bu ubochi nchete omumu Mazi Dr. Martin Luther King Jr", "category": "Akụkọ Ụwa"},
{"text": "Dr. Martin Luther King Jr!", "author": "Chidi Igwe", "title": "Taa bu ubochi nchete omumu Mazi Dr. Martin Luther King Jr", "category": "Akụkọ Ụwa"},
{"text": "Ta bụ ụbọchị gị!", "author": "Chidi Igwe", "title": "Taa bu ubochi nchete omumu Mazi Dr. Martin Luther King Jr", "category": "Akụkọ Ụwa"},
{"text": "Tata bụ ụbọchị gị.", "author": "Chidi Igwe", "title": "Taa bu ubochi nchete omumu Mazi Dr. Martin Luther King Jr", "category": "Akụkọ Ụwa"},
{"text": "Dr. Martin Luther King Jr.", "author": "Chidi Igwe", "title": "Taa bu ubochi nchete omumu Mazi Dr. Martin Luther King Jr", "category": "Akụkọ Ụwa"},
{"text": "Tata bụ ụbọchị gị.", "author": "Chidi Igwe", "title": "Taa bu ubochi nchete omumu Mazi Dr. Martin Luther King Jr", "category": "Akụkọ Ụwa"},
{"text": "Ụmụ Igbo na ụmụ Amerịka na ụwa nile na-echeta ọmụmụ gị.", "author": "Chidi Igwe", "title": "Taa bu ubochi nchete omumu Mazi Dr. Martin Luther King Jr", "category": "Akụkọ Ụwa"},
{"text": "Ndị mba Amerịka eduona Barack Husain Obama n’iyi-ọlụ maka ịmalite agba nke abụọ ọchịchị ya. Obama na-achị Amerika kemgbe afọ anọ. N’usoro akwụkwọ iwu mba ahụ, onye isi ala na-achị afọ anọ. Afọ anọ ahụ gafee, o nwere ike iso me ndọrọndọrọ ọchịchị. Ọ bụrụ n’o nwee mmeri, ọ ga-achị afọ anọ ọzọ. Nke a pụtara n’onye isi ala nwere ike ịchị nanị afọ asato na mba ahụ.", "author": "Chidi Igwe", "title": "Taa ka a na-edu Barack Obama n’iyi-olu", "category": "Akụkọ Ụwa"},
{"text": "Barack Obama malitere agba nke mbụ ọchịchị ya n’ụdị oge a n’afọ 2009, ka o meriri ogbo ya bụ John McCain, onye jiri aha ndị Rịpọblikan zọ ọkwa onye isi ala n'afọ 2008.", "author": "Chidi Igwe", "title": "Taa ka a na-edu Barack Obama n’iyi-olu", "category": "Akụkọ Ụwa"},
{"text": "Ka agba nke mbụ ọchịchị ya na-erute n’isi njedebe, Obama weputere onwe ya maka iji aha ndị otu Demokrat azọ ọkwa, n’ọnwa Nọvemba afọ 2012. Ndị otu Demokrat kwadosiri ya ike, na-agbanyeghị na ha emezichaghị ọnọdụ akụ n’ụba mba ahụ otu ha siburu chee.", "author": "Chidi Igwe", "title": "Taa ka a na-edu Barack Obama n’iyi-olu", "category": "Akụkọ Ụwa"},
{"text": "Aka chịburu Steeti Massechussets, Mitt Romney, bụ onye ndị Rịpọblịkan họpụtara ka o cheere Obama aka mgba. Igbo sị na mbe na mbe pụta, e nwere nke bụ oke mbe. Barack Obama meriri Romney n’ụdị Romney na ndị Rịpọblịkan na-atụwaha anya, mgbe ndị Amerịka mere ntụli-aka ozuru ọha, n’abalị 6 nke ọnwa Nọvemba afọ 2012.", "author": "Chidi Igwe", "title": "Taa ka a na-edu Barack Obama n’iyi-olu", "category": "Akụkọ Ụwa"},
{"text": "Taa bụ abalị 21 nke ọnwa Jenụwarị ka onye isi ulọ-ikpe ukwu nke mba Amerịka, John Robert (jr), duru Obama n’iyi-ọlụ. Ọ ga-achịgide Amerịka ruo na ngwụsị afọ 2016.", "author": "Chidi Igwe", "title": "Taa ka a na-edu Barack Obama n’iyi-olu", "category": "Akụkọ Ụwa"},
{"text": "Jonathan na-ekwu na obi dị ndị Nigeria ụtọ maka ọnọdụ ọkụ latrik. Onye isi ala Nigeria, Goodluck Jonathan, kwuru okwu na CNN ụnyaa bụ abalị 23 nke ọnwa Jenụwarị. Nwanyị onye nta akụkọ CNN, Christiane Amanpour, gbara Jonathan ajụjụ ọnụ gbasara ọchịchị ya, na ọnọdụ udo na nchekwa n’ala Nigeria.", "author": "Chidi Igwe", "title": "Ndi na-achi Nigeria ezugbuole Nigeria n’oshi", "category": "Akụkọ Ụwa"},
{"text": "Jonathan kwuru na ndị otu Boko Haram bụ nanị ihe aka mgba chere Nigeria n’ihu. Ọ kpọrọ oku ka ụwa niile nyere gọọmenti Nigeria aka n’ibusa ndị Boko Haram agha.", "author": "Chidi Igwe", "title": "Ndi na-achi Nigeria ezugbuole Nigeria n’oshi", "category": "Akụkọ Ụwa"},
{"text": "Christiane jụrụ Jonathan maka nkwa o kwere n’afọ atọ gara aga, na-asị na gọọmenti ga-agba mbọ maka ime ka ọkụ latrik na-adị mgbe niile. Jonathan gwara Christiane ka o jee jụọ ndị Nigeria bi ebe dịka Lagos na Abuja. N’ọ ga-achọpụta n’afọ juru ndị Nigeria maka mbọ gọọmenti ya na-agba maka ime ka ọkụ na-adị.", "author": "Chidi Igwe", "title": "Ndi na-achi Nigeria ezugbuole Nigeria n’oshi", "category": "Akụkọ Ụwa"},
{"text": "Mgbe ndị Igbo Radio kpọrọ ndị niile anyị ma bi na mpaghara Lagos dị ịche ịche, anyị chọpụtara na ọkụ anaghị adị otu Jonathan siri kwu.", "author": "Chidi Igwe", "title": "Ndi na-achi Nigeria ezugbuole Nigeria n’oshi", "category": "Akụkọ Ụwa"},
{"text": "Christiane jụkwara Jonathan maka ndị minista ala Nigeria na-ezugbe Nigeria n’oshi. Maka ndị na-ezugide zuo ma mmanụ akụ chi nyere. Ọ jụkwara ya maka nrụrụ aka ndị ọrụ gọọmentị na-eme. Mana Jonathan azaghị ya ọfụma.", "author": "Chidi Igwe", "title": "Ndi na-achi Nigeria ezugbuole Nigeria n’oshi", "category": "Akụkọ Ụwa"},
{"text": "Ọ jụrụ Jonathan ihe mere na ụmụ afọ Nigeria na-anwụ n’aka ndị uwe ojii, karịrị ndị na-anwụ site n’aka ndị Boko Haram. Jonathan azaghị ajụjụ a ọfụma.", "author": "Chidi Igwe", "title": "Ndi na-achi Nigeria ezugbuole Nigeria n’oshi", "category": "Akụkọ Ụwa"},
{"text": "Pịtụ mkpụrụ aka kọmputa gị ebe a, ma ị chọọ ịle ajụjụ ọnụ a na CNN.", "author": "Chidi Igwe", "title": "Ndi na-achi Nigeria ezugbuole Nigeria n’oshi", "category": "Akụkọ Ụwa"},
{"text": "Onye isi ala mba Venezuela, Hugo Chavez, anwụọla. Ọ nwụrụ taa bụ Tuzdee. Ọ gbara nanị afọ 58 tupu ọnwụ egbuo ya.", "author": "Chidi Igwe", "title": "Onwu egbuola Hugo Chavez", "category": "Akụkọ Ụwa"},
{"text": "Onye osote onye isi ala mba ahụ, Nicholas Maduro, kwuputere taa na Chavez nwụrụ n’ịhe dịka elekere anọ n’ọkara, nke mgbede na mba ahụ.", "author": "Chidi Igwe", "title": "Onwu egbuola Hugo Chavez", "category": "Akụkọ Ụwa"},
{"text": "A mụrụ Hugo Chavez n’abalị 8 nke ọnwa Julayị afọ 1954. Nna ya bụ onye nkuzi n’otu obere obodo e nwere na Venezuela. Mama nke ukwu Chavez zụrụ ya, tupu ọ baa amị mgbe ọ dị afọ 17. N’afọ 1992, ya na ndị otu ya nwara ike ha iwere ọchịchị n’ike. Mana aka mechara kpara ya. A tụrụ ya mkpọrọ. Ka afọ abụọ gafere, ọ pụtara na mkpọrọ were malite ịso azọ ọkwa onye isi ala na 1998.", "author": "Chidi Igwe", "title": "Onwu egbuola Hugo Chavez", "category": "Akụkọ Ụwa"},
{"text": "Kemgbe ọnwa ole n’ole ka Chavez nọ n’akwa ọrịa kansa. E nwere mgbe anyị nụburu na ọ malitego ịgbake n’ọrịa. Taa, ndị Venezuela na-eru uju maka onye isi ala ha nwụrụ anwụ.", "author": "Chidi Igwe", "title": "Onwu egbuola Hugo Chavez", "category": "Akụkọ Ụwa"},
{"text": "Mgbọ ogbunigwe awụnyego aja na garrị n’obodo Boston, na Steeti Massachusetts, na mba Amerịka. N’ụbọchị Mọndee, ụwa niile gbakọtara na Boston maka asọmụmpi ọsọ onye mere ike ya, nke a kpọrọ Boston marathon, n’olu bekee.", "author": "Chidi Igwe", "title": "Ogbunigwe gburu mmadu 3, meruo mmadu 176 ahu na Boston", "category": "Akụkọ Ụwa"},
{"text": "Ndị omekome jere lie mgbọ ogbunigwe abụọ n’ogige ebe e mere maka ịkwụsị ọsọ. Ogbunigwe ahụ gbawara n’ebe elekere abụọ nke ehihe na Boston were chụjuo ndị mmadụ ọhịa n’ụzọ. Mgbe anwụrụ ọkụ gafechara, a chọpụtara mmadụ atọ nwụrụ anwụ, gụnyere otu obere nnwa a na-akpọ Martin, onye ndị mmadụ daara abalị na Boston ụnyahụ.", "author": "Chidi Igwe", "title": "Ogbunigwe gburu mmadu 3, meruo mmadu 176 ahu na Boston", "category": "Akụkọ Ụwa"},
{"text": "Kemgbe Mọndee ahụ, ndị uwe ojii na ndị FBI na-agbakeri ala na-achọ onye nyụrụ ụdịrị nsị a n’igbudu ahịa. Ụnyahụ, ha gosiputere photo okpokoro ite igwe na nkirika akpa ojii e jiri rọchi nsị egbe mgbọ ogbunigwe ahụ.", "author": "Chidi Igwe", "title": "Ogbunigwe gburu mmadu 3, meruo mmadu 176 ahu na Boston", "category": "Akụkọ Ụwa"},
{"text": "Mmadụ 3 nwụrụ anwụ, ebe mmadụ 176 merụrụ ahụ. Ndị dibịa bekee n’ụlọ ọgwụ Boston kwuru na ha hụrụ ụdị mmerụ ahụ dị iche iche, ma ndị e bere ụkwụ, ma ndị e bere aka.", "author": "Chidi Igwe", "title": "Ogbunigwe gburu mmadu 3, meruo mmadu 176 ahu na Boston", "category": "Akụkọ Ụwa"},
{"text": "Ndị uwe ojii na ndị FBI kpọrọ oku ka onye ọ bụna matara, m’ọ bụ, hụrụ onye merụrụ ala a mee ka ha mata. Ha kpọrọ ndị niile setere photo m’ọ bụ ihe nkiri vidio zitere ha ya.", "author": "Chidi Igwe", "title": "Ogbunigwe gburu mmadu 3, meruo mmadu 176 ahu na Boston", "category": "Akụkọ Ụwa"},
{"text": "Taa bụ Nwenezdee, ndị uwe ojii kwuru na, site n’ihe vidio ndị rutere ha aka, ha ahụtagorị mgbe otu nwoke dọwara akpa ebe ahụ ogbunigwe ahụ gbawara, kama na ha achọpụtabeghị onye ọ bụ.", "author": "Chidi Igwe", "title": "Ogbunigwe gburu mmadu 3, meruo mmadu 176 ahu na Boston", "category": "Akụkọ Ụwa"},
{"text": "Igidi ọgụ ahụ mmadụ abụọ ndị omekome ahụ tụrụ ogbunigwe na Boston na ndị ọrụ nchekwa na-agba kemgbe mkpụrụ abalị anọ abịago n’isi njedebe.", "author": "Chidi Igwe", "title": "Ndi uwe ojii egbugo Tamerlan, jido Dzhokhar na Watertown", "category": "Akụkọ Ụwa"},
{"text": "Mkpụrụ abalị ise gara aga, ụmụ nne n’abọ, Tamerlan Tsarnaev, gbara afọ 26, na Dzhokhar Tsarnaev, gbara afọ 19  tụrụ ogbunigwe n’ogige ebe  a na-eme mmemme ịgba ọsọ Boston maratọnụ. Kemgbe ahụ ka ndị uwe ojii na ndị FBI na-achọ ha.", "author": "Chidi Igwe", "title": "Ndi uwe ojii egbugo Tamerlan, jido Dzhokhar na Watertown", "category": "Akụkọ Ụwa"},
{"text": "N’abalị nwanne ụnyahụ, ụmụ nne n’abọ ahụ jere na Watertown nara otu onye ụgbọala ya n’ike. Ha gburu otu onye owe ojii, Sean Collier, na-arụ ọrụ na Massachusetts Institute of Technology (MIT), merụọ onye uwe ojii ọzọ, Richard Donahue, ahụ.", "author": "Chidi Igwe", "title": "Ndi uwe ojii egbugo Tamerlan, jido Dzhokhar na Watertown", "category": "Akụkọ Ụwa"},
{"text": "Ndị ọrụ nchekwa mechara gbaa ha gburugburu, ha na ha were malite ịkwarịta mgbọ. Ndị uwe ojii gburu otu n’ime ụmụ nne n’abọ ahụ, nke obere, Dzhokhar Tsarnaev, jiri ụgbọ ala ahụ ha zuru n’oshi gbanarị ndị uwe ojii. Ndị uwe ojii chọjuru ya afọ na mpaghara Boston.", "author": "Chidi Igwe", "title": "Ndi uwe ojii egbugo Tamerlan, jido Dzhokhar na Watertown", "category": "Akụkọ Ụwa"},
{"text": "N’oge uhuruchi, otu onye hụrụ ebe Dzhokhar zoro n’ụgbọ mmiri  dị n’azụ ụlọ ya, were gbara ndị uwe ojii ama. Mgbe ha rutere ebe a ahụ ha malitere ịkwarịta mgbọ. E merụrụ Dzhokhar ahụ were jidezie ya. E bujere ya n’ụlọ ọgwụ na Boston.", "author": "Chidi Igwe", "title": "Ndi uwe ojii egbugo Tamerlan, jido Dzhokhar na Watertown", "category": "Akụkọ Ụwa"},
{"text": "Ndị uwe ojii, ndị Royal Canadian Mounted Police, RCMP n’aha ịchafọ, ejidogo mmadụ abụọ a na-ebo ebubo na ha na-akpa nkata ibuso ndị njem ụgbọ oloko agha iyi egwu na Toronto.", "author": "Chidi Igwe", "title": "Ndi uwe ojii akpachigo mmadu abuo choro ibu agha iyi egwu megide ndi njem ugbo oloko na Toronto", "category": "Akụkọ Ụwa"},
{"text": "Mgbe ọ na-agwa ndị nta akụkọ okwu n’ụbọchị Mọndee, osote onye isi ndị uwe ojii, James Malizia, kwuru na ha jidere ụmụ nwoke abụọ, Chiheb Esseghaier, gbara afọ 30, ya na Raed Jaser, gbara afọ 35. Chiheb bi na Montreal ebe onye ogbo ya bu Raed bi na Toronto.", "author": "Chidi Igwe", "title": "Ndi uwe ojii akpachigo mmadu abuo choro ibu agha iyi egwu megide ndi njem ugbo oloko na Toronto", "category": "Akụkọ Ụwa"},
{"text": "Ndị uwe ojii na-ekwu na, site na enyemaka ndị otu Alkaida na mba Iran, mmadụ abụọ ndị ahụ na-akpa nkata maka iji egbe na mgbọ ogbunigwe wakpo ụgbọ oloko si Toronto aga New York.", "author": "Chidi Igwe", "title": "Ndi uwe ojii akpachigo mmadu abuo choro ibu agha iyi egwu megide ndi njem ugbo oloko na Toronto", "category": "Akụkọ Ụwa"},
{"text": "Malizia gwara ndị nta akụkọ n’o tego aka ndị uwe ojii ji eso ụmụ nwoke abụọ ahụ, na-enyocha akparama agwa ha, na-akpara ha ọnya. Ọ gbakwụnyere sị na Chiheb na Raed akpachagorị nkata, ma dịzie njikere igbu ọtụtụ ndị njem ụgbọ oloko si Toronto aga New York. Ndị uwe ojii malitere ịnyocha akparama agwa mmadụ abụọ ahụ n’ọnwa August afọ 2012.", "author": "Chidi Igwe", "title": "Ndi uwe ojii akpachigo mmadu abuo choro ibu agha iyi egwu megide ndi njem ugbo oloko na Toronto", "category": "Akụkọ Ụwa"},
{"text": "Taa bụ Tuzdee, a gbara Chihed na Raed akwụkwọ n’ụlọ ikpe na Toronto. E kpebiri ịhapụ ha n’ụlọ nga na Toronto ruo n’abalị 23 nke ọnwa Mee, oge a ga-amalite ikpe ha ikpe.", "author": "Chidi Igwe", "title": "Ndi uwe ojii akpachigo mmadu abuo choro ibu agha iyi egwu megide ndi njem ugbo oloko na Toronto", "category": "Akụkọ Ụwa"},
{"text": "Anyị nwetere ozi na Michael Adebolajo, otu n’ime mmadụ abụọ ahụ gburu onye soja mba Britain na Woolwich, zaburu ọnụ ya n’ụlọ ikpe na Kenya n’afọ 2010.", "author": "Chidi Igwe", "title": "Michael Adebolajo zaburu onu ya n’ulo ikpe na Kenya n’afo 2010", "category": "Akụkọ Ụwa"},
{"text": "A na-ekwu na e jidere ya oge ọ na-achọ ụzọ ọ ga-esi aga mba Somali maka isonyere ndị agha isi ekwe ọnwụ al-Shabab nke mba Somali. A gbaara ya ụgbọ nwa mkpị na Kenya, ka e kpechara ya ikpe.", "author": "Chidi Igwe", "title": "Michael Adebolajo zaburu onu ya n’ulo ikpe na Kenya n’afo 2010", "category": "Akụkọ Ụwa"},
{"text": "N’izu ụka gara aga, Michael na onye ogbo ya buru agha iyi egwu na Woolwich. Ha jiri ụgbọala kụtuo otu onye soja mba Britain na-agara onwe ya. Kama ha ga-enyere onye amị ahụ na-anwụ anwụ aka, Michael na onye ogbo ya mịpụtara mma were gbukasịa nwoke onye soja ahụ. Ọ nwụrụ ebe ahụ n’ike, n’etiti okporo ụzọ.", "author": "Chidi Igwe", "title": "Michael Adebolajo zaburu onu ya n’ulo ikpe na Kenya n’afo 2010", "category": "Akụkọ Ụwa"},
{"text": "Ndị uwe ojii rutere ebe ahụ ka o mechara ihe dịka nkeji 20. Ha gbara Michael na di nna ya egbe, tupu e jido ha.", "author": "Chidi Igwe", "title": "Michael Adebolajo zaburu onu ya n’ulo ikpe na Kenya n’afo 2010", "category": "Akụkọ Ụwa"},
{"text": "Taa bụ ụka, ndị nwe onye soja ahụ gbakọtara ebe ihe a mere maka ịkwanyere ya ugwu ịkpazụ.", "author": "Chidi Igwe", "title": "Michael Adebolajo zaburu onu ya n’ulo ikpe na Kenya n’afo 2010", "category": "Akụkọ Ụwa"},
{"text": "Ọgụ ahụ na-aga n’ihu na mba Syria kemgbe ọnwa ole n’ole ebiri la ọkụ. Nke a malitere kemgbe abalị abụọ mba Amerịka malitere kwadowe ndị otu rebel ahụ na-ebuso gọọmenti Bashar Al-Assad agha.", "author": "Chidi Igwe", "title": "Ogu ebirila oku na Syria: Amerika ga-eziga ngwa agha", "category": "Akụkọ Ụwa"},
{"text": "N’abali abụọ gara aga, gọọmenti Barack Obama na White House kwuru sị na ha adịgo njikere ịgbado ndị otu agha nnwere onwe nke mba Syria ụkwụ n’azụ. Ha kọwara na ihe butere mgbanwe a bụ na ha achọpụtago na ndị agha mba Syria jiri nkwa agha sarin gas were busa ndị otu rebel ahụ ọgụ.", "author": "Chidi Igwe", "title": "Ogu ebirila oku na Syria: Amerika ga-eziga ngwa agha", "category": "Akụkọ Ụwa"},
{"text": "N’ambido ọgụ a, Amerịka kwuru sị na ha ga-etinye aka ma ọ bụrụ na gọọmenti Al-Assad nwaa anwaa were ngwa agha kemịkal wipọn were busa ndị rebel ahụ chọrọ ịchụpụ ya n’ọchịchị agha.", "author": "Chidi Igwe", "title": "Ogu ebirila oku na Syria: Amerika ga-eziga ngwa agha", "category": "Akụkọ Ụwa"},
{"text": "Emereme \"Afo Otuto\", Oge ndi Igbo nke Francis Nwaoha siri Voice of Nigeria wetere anyi.", "author": "Chidi Igwe", "title": "Gini bu afo otuto?", "category": "Akụkọ Ụwa"},
{"text": "Onye isi ọchịchị mba Maleshịa, Najib Razak, ekwuole na e nwere ịhe mere mmiri jiri baa n'opi ụgbọgụrụ. Ha achọpụtago na akpachapụrụ anya gbanyụọ akara ngwa mgba ama di n'ụgbo-elu Boeing 777 ndị mba Maleshia ahụ a na-achọ achọ kemgbe otu izu ụka.", "author": "Chidi Igwe", "title": "A kpachapuru anya gbanyuo akara ngwa mgba ama MH370", "category": "Akụkọ Ụwa"},
{"text": "Najib Razak kwuru na, site n'ozi ha nwentere n'igwe nnyocha satalaịtị, agwa ụgbọ-elu ahụ kpara, mgbe o na-efu efu, na-egosi ịhe aka mmadụ mere.", "author": "Chidi Igwe", "title": "A kpachapuru anya gbanyuo akara ngwa mgba ama MH370", "category": "Akụkọ Ụwa"},
{"text": "Ụgbọ-elu MH370, bu mmadụ 239, si Kụala Lụmpọ na-aga Beijing gbagidere n'elu bụrụzie ịhe a na-achọ achọ.", "author": "Chidi Igwe", "title": "A kpachapuru anya gbanyuo akara ngwa mgba ama MH370", "category": "Akụkọ Ụwa"},
{"text": "Anya ịkpeazụ igwe nnyocha njem ụgbọ-elu hụrụ MH370 bụ mgbe MH370 na-efe na mpaghara oshumiri ndịda Chaịna. Ụwa niile ka na-achọ MH370 ruo taa.", "author": "Chidi Igwe", "title": "A kpachapuru anya gbanyuo akara ngwa mgba ama MH370", "category": "Akụkọ Ụwa"},
{"text": "Taa bụ sọndee, gọọmenti Amerịka ekwuona na onye agha ahụ ndị soja Afghanistan gburu na nso a bụ onye Amerịka.", "author": "Chidi Igwe", "title": "Onu ogu ndi agha mba Amerika e gburu n’agha na mba Afganistan eruona 2,000", "category": "Akụkọ Ụwa"},
{"text": "Ọnụ ọgụ ndị agha mba Amerịka e gburu n’agha na mba Afganistan eruona 2,000. Nke a na-echetere ụwa na agha na-eri isi mmadụ. Nke a mere ya afọ 11 kemgbe a malitere ịlụ agha ahụ na Afganistan. Gọọmenti Barack Obama ekwuona na ndị Amerịka ga-ewete agha ahụ n’isi njedebe n’afọ 2014. Mana ọtụtụ ndị Amerịka akwadozighị yabụ agha a na-alụ.", "author": "Chidi Igwe", "title": "Onu ogu ndi agha mba Amerika e gburu n’agha na mba Afganistan eruona 2,000", "category": "Akụkọ Ụwa"},
{"text": "Ọnụ ọgụ ndị agha riri na-arizi elu kemgbe ọnwa ole n’ole ndị soja na ndị uwe ojii kwesiri ina-amụta ihe na-aka ndị agha mba Amerịka maliteziri gbuwe ndị Amerịka na-akụziri ha ihe.", "author": "Chidi Igwe", "title": "Onu ogu ndi agha mba Amerika e gburu n’agha na mba Afganistan eruona 2,000", "category": "Akụkọ Ụwa"},
{"text": "Taa bụ sọndee, gọọmenti Amerịka ekwuona na onye agha ahụ ndị soja Afghanistan gburu na nso a bụ onye Amerịka.", "author": "Chidi Igwe", "title": "Onu ogu ndi agha mba Amerika e gburu n’agha na mba Afganistan eruona 2,000", "category": "Akụkọ Ụwa"},
{"text": "Otu nwanyị olu ọma, onye Amerịka, a ma ama maka ịgụ egwu, bụ Whitney Houston, anwụọla. E butere ozu Whitney n’ime ụlọ oriri n’ọñụñụ Beverly Hilton.", "author": "Chidi Igwe", "title": "Whitney Houston anwuola", "category": "Akụkọ Ụwa"},
{"text": "A ma Whitney ama maka olu ọma ya. Ọ gbara afọ 48 tupu ọnwụ egbuo ya. Tupu ọ nwụọ, ọ gara na mpaghara Hollywood ebe a na-eme mmemme nturu ugo Grammy. Grammy bụ otu n’ime mmemme ndị a na-eji etuwe ndị aka ha pụtara ihe n’ịkụ egwu ugo.", "author": "Chidi Igwe", "title": "Whitney Houston anwuola", "category": "Akụkọ Ụwa"},
{"text": "A na-ekwu na a hụrụ Whiteney anya ịkpazụ n’ụbọchị Tọzdee mgbe ọ gụchara nwa obere egwu n’ebe ahụ a na-eme mmemme Grammy. A hụkwara ya anya ọzọ na mgbede Fraịdee ebe ya na ndị enyi ya na-enwe añụrị n’ụlọ oriri n’ọñụñụ Beverly Hilton.", "author": "Chidi Igwe", "title": "Whitney Houston anwuola", "category": "Akụkọ Ụwa"},
{"text": "Ozi anyị siri n’aka ndị MSNBC nwete n’akọwa na otu ụgbọelu bu ihe karịrị mmadụ 120 dara n’ihe mberede ụgbọelu na Pakistan. Ihe mberede a mere na Fraịdee, ka yabụ ụgbọelu na-akwado ifeda n’otu ọdụ ụgbọelu dị na Islamabad, isi obodo Pakistan.", "author": "Chidi Igwe", "title": "Ihe mberede ugboelu egbuola mmadu 120 na Pakistan", "category": "Akụkọ Ụwa"},
{"text": "A ka na-eme nnyocha maka ighọta ihe kpara ihe mberede a. Mana a na-akọwa na ajọ ọnọdụ ihu eluigwe, nke a hụtara mgbe ihe a mere, nwere ike iso n’ihe ndị kpatara ihe mberede a. Ihe karịrị mmadụ 120 nwụrụ.", "author": "Chidi Igwe", "title": "Ihe mberede ugboelu egbuola mmadu 120 na Pakistan", "category": "Akụkọ Ụwa"},
{"text": "Aka na-achị mba South Korịa, bụ Chung Hong-won e werena aka ya rituo n’ọchịchị. Nke a na-eme n’ihi otu ndị mmadụ siri na-akakpọ gọọmenti ya maka usoro ha siri kpa agwa gbasara ndị obodo ha ahụ nwụrụ n’ihe mberede ụgbọ mmiri. Mgbe ọ na-agwa ndị mba ahụ okwu, Chung Hong-won kwuru n’akwa ya na-ebere ezi n’ụlọ niile ndị ịhe mberede a metụtara anarago ya ụra n’anya.", "author": "Chidi Igwe", "title": "Onye isi ala mba South Koria agbaala arụkwaghị m", "category": "Akụkọ Ụwa"},
{"text": "N’abalị iri n’isii nke ọnwa Eprelụ, ụgbọ mmiri ndị South Korịa bu mmadụ narị anọ n’iri asaa n’isii kpuru ekpu. Ndị ọrụ nchekwa gụtara otu narị mmadụ n’iri asatọ n’asaa ndị nwụrụ anwụ. Ọtụtụ n’ime ha bụ ụmụ akwụkwọ na ndị nkụzi, ndị na-aga njem nlere anya. A ka na-achọ ọtụtụ ndị mmadụ achọ.", "author": "Chidi Igwe", "title": "Onye isi ala mba South Koria agbaala arụkwaghị m", "category": "Akụkọ Ụwa"},
{"text": "Ndị Channels Television na-akọwa n’ụmụ afọ ala Nigeria bi na United Kingdom na-akwado ime ngagharị iwe na London. Ha chọrọ iji nke a gosi na ha kwụnyere ụmụ nne ha na ụmụ nna ha, ndị nọ na Nigeria na-eme ngagharị iwe. Ha chọrọ igosi na ha kwadoro oku ahụ a na-akpọ ka gọọmenti Nigeria weghachi ọnụ ahịa mmanụ ụgbọala ebe ọ nọ mbụ", "author": "Chidi Igwe", "title": "Ngaghari iwe na London", "category": "Akụkọ Ụwa"},
{"text": "Onye isi otu ụmụ akwụkwọ na mba ofesi (Student Association of Nigeria in Diaspora), Olalekan Oshunkoya, gwara ndị nta akụkọ na ndị uwe ojii na London enyego ha nnakwe ime ngagharị iwe n’ogige ebe ụmụ afọ Nigeria bi na London na-enwe nzụkọ, bụ ebe a kpọrọ Nigerian House na bekee.", "author": "Chidi Igwe", "title": "Ngaghari iwe na London", "category": "Akụkọ Ụwa"},
{"text": "Ngagharị iwe a ga-amalite na Nigerian House na London n’ụbọchị Fraịdee, abalị isii nke ọnwa a bụ Jenuwarị.", "author": "Chidi Igwe", "title": "Ngaghari iwe na London", "category": "Akụkọ Ụwa"},
{"text": "Ndị Channels Television na-akọwa n’ụmụ afọ ala Nigeria bi na United Kingdom na-akwado ime ngagharị iwe na London. Ha chọrọ iji nke a gosi na ha kwụnyere ụmụ nne ha na ụmụ nna ha, ndị nọ na Nigeria na-eme ngagharị iwe. Ha chọrọ igosi na ha kwadoro oku ahụ a na-akpọ ka gọọmenti Nigeria weghachi ọnụ ahịa mmanụ ụgbọala ebe ọ nọ mbụ", "author": "Chidi Igwe", "title": "Ngaghari iwe na London", "category": "Akụkọ Ụwa"},
{"text": "Onye isi otu ụmụ akwụkwọ na mba ofesi (Student Association of Nigeria in Diaspora), Olalekan Oshunkoya, gwara ndị nta akụkọ na ndị uwe ojii na London enyego ha nnakwe ime ngagharị iwe n’ogige ebe ụmụ afọ Nigeria bi na London na-enwe nzụkọ, bụ ebe a kpọrọ Nigerian House na bekee.", "author": "Chidi Igwe", "title": "Ngaghari iwe na London", "category": "Akụkọ Ụwa"},
{"text": "Ngagharị iwe a ga-amalite na Nigerian House na London n’ụbọchị Fraịdee, abalị isii nke ọnwa a bụ Jenuwarị.", "author": "Chidi Igwe", "title": "Ngaghari iwe na London", "category": "Akụkọ Ụwa"},
{"text": "Alụm di na nwanyị bụ otu n’ime ihe ndị na-ekewa ndị Amerịka. Ụfọdụ, tụmadị ndị ụka, na-ekwu na nwoke na nwoke ịlụrita onwe ha bụ ịmerụ ala. N’okwu ọ gwara ndị nta akụkọ ụnyahụ bụ Nwenezdee, onye isi ala mba Amerịka, bụ Barack Obama, kwuru na ya kwenyere ka nwoke na-alụ nwoke ibe ya, ma ọ bụ ka nwanyị na-alụ nwanyị ibe ya.", "author": "Chidi Igwe", "title": "Barack Obama, onye isi ala Amerika kwadoro alum di nwoke na nwoke", "category": "Akụkọ Ụwa"},
{"text": "Nke a mere ka o mechara mkpụrụ abalị abụọ osote ya, bụ Joe Biden, gwara ndị nta akụkọ na ya na onwe ya kwenyere n’otu ihe ahụ.", "author": "Chidi Igwe", "title": "Barack Obama, onye isi ala Amerika kwadoro alum di nwoke na nwoke", "category": "Akụkọ Ụwa"},
{"text": "Alụm di na nwanyị bụ otu n’ime ihe ndị na-ekewa ndị Amerịka. Ụfọdụ, tụmadị ndị ụka, na-ekwu na nwoke na nwoke ịlụrita onwe ha bụ ịmerụ ala.", "author": "Chidi Igwe", "title": "Barack Obama, onye isi ala Amerika kwadoro alum di nwoke na nwoke", "category": "Akụkọ Ụwa"},
{"text": "Gọvanọ Mitt Romney, onye ji aha ndị otu Rịpọblikan azọ ọkwa onye isi ala, sị n’alụm di na nwanyị kwesịrị ịdị nanị n’etiti nwoke na nwanyị.", "author": "Chidi Igwe", "title": "Barack Obama, onye isi ala Amerika kwadoro alum di nwoke na nwoke", "category": "Akụkọ Ụwa"},
{"text": "Chris Rogers gbara afọ 21. A mụrụ ya na St. Albert, na Alberta. Ọ na-aga akwụkwọ na mahadum University of Alberta.", "author": "Chidi Igwe", "title": "Nwoke onye Edmonton adagbuona onwe ya na Cancun", "category": "Akụkọ Ụwa"},
{"text": "Ọ dagburu onwe ya na Great Parnassus Resort na Cancun, ebe ya na ndị enyi ya jere ịnwe ezumike.", "author": "Chidi Igwe", "title": "Nwoke onye Edmonton adagbuona onwe ya na Cancun", "category": "Akụkọ Ụwa"},
{"text": "Ozi anyị nwetere na-ekwu na Rogers jere n’ogige ebe a na-agba egwu ndị ntorobia n’ụlọ oriri na nkwari ahụ. Ọgụ dara ebe ahụ. A kụrụ Rogers ọkpọ n’imi. Orima-anya malitere buwe ya. Ọ ga-ghachiri n’ọnụ ụlọ nke ya n’ụlọ-elu họtelụ ahụ.", "author": "Chidi Igwe", "title": "Nwoke onye Edmonton adagbuona onwe ya na Cancun", "category": "Akụkọ Ụwa"},
{"text": "A sị n’orima-anya bugideziri ya, o si n’ụlọ-elu dapụ were nwụọ.", "author": "Chidi Igwe", "title": "Nwoke onye Edmonton adagbuona onwe ya na Cancun", "category": "Akụkọ Ụwa"},
{"text": "N’agba nke mbụ nrụrịta ụka ahụ, Romney meriri Obama, onye mega anya ụra ụbọchi ha nwere yabụ nrụrịta ụka n’abalị 3 nke ọnwa ọkụtoba a.", "author": "Chidi Igwe", "title": "Nrurita uka ihu na ihu Obama na Romney", "category": "Akụkọ Ụwa"},
{"text": "Ụnyahụ, onye isi ala mba Amerịka, bụ Barack Obama, na Mitt Romney, onye ji aha ndị otu Rịpọlikan azọ ọkwa onye isi ala mba ahụ, nwere nrụrịta ụka. Nke a mere ka o mechera izu ụka abuọ ha abụọ nwere agba nke mbụ nrụrịta ụka ahụ na mahadum Steeti Denver, na Nwenezdee, abalị 3 nke ọnwa ọkụtoba afọ 2012.", "author": "Chidi Igwe", "title": "Nrurita uka ihu na ihu Obama na Romney", "category": "Akụkọ Ụwa"},
{"text": "N’agba nke mbụ nrụrịta ụka ahụ, Romney meriri Obama, onye mega anya ụra ụbọchi ha nwere yabụ nrụrịta ụka n’abalị 3 nke ọnwa ọkụtoba a. N’agba nke abụọ ya ha mere ụnyehụ, Obama jiri anya nwoke ji anyụ nsị pụta. O gosiri Romney na nwata bulie nna ya elu, ọgọdọ nwụchie ya anya. Ndị nta akụkọ na ndị okwu na-adị mma n’ọnụ kwuru na Obama meriri Romney n’agba nke abụọ nrụrịta ụka ahụ.", "author": "Chidi Igwe", "title": "Nrurita uka ihu na ihu Obama na Romney", "category": "Akụkọ Ụwa"},
{"text": "E butere ozu mmadụ abụọ ndị Canada na Hallandale na Florida. David Pichosky, dị afọ 71, na ori-akụ ya, Rochelle Wise, afọ 66, nwụrụ n’ụlọ ha na Hallandale, obere obodo dị n’ekiti Miami na Fort Lauderdale.", "author": "Chidi Igwe", "title": "Di na nwunye ndi Toronto anwuona na Florida", "category": "Akụkọ Ụwa"},
{"text": "E butere ozu mmadụ abụọ ndị Canada na Hallandale na Florida. David Pichosky, dị afọ 71, na ori-akụ ya, Rochelle Wise, afọ 66, nwụrụ n’ụlọ ha na Hallandale, obere obodo dị n’ekiti Miami na Fort Lauderdale. Ihe a mere n’ụbọchị Tọzdee.", "author": "Chidi Igwe", "title": "Di na nwunye ndi Toronto anwuona na Florida", "category": "Akụkọ Ụwa"},
{"text": "Ha na-adịkawa agbada na Florida n’oge ụgụrụ winta.", "author": "Chidi Igwe", "title": "Di na nwunye ndi Toronto anwuona na Florida", "category": "Akụkọ Ụwa"},
{"text": "Gịnị gburu di na nwunye a? Ndị uwe ojii na  Hallandale sị na otu onye agbata-obi di na nwunye ahụ jere na be ha ilete ha, were chọpụta na ha anwụgo. Ya na ha nwere oyiyi ije rie nri. Mgbe oge ruru, ọ hụghị ha. Ọ kpọrọ ha n’ekwe nti, mana ha azaghị. Mgbe o jeziri na be ha, ihe ọ hụziri bụ nanị ozu ha.", "author": "Chidi Igwe", "title": "Di na nwunye ndi Toronto anwuona na Florida", "category": "Akụkọ Ụwa"},
{"text": "Ndị uwe ojii ka na-eme nnyocha maka ịchọputa ihe gburu mmadụ abụo ndị a.", "author": "Chidi Igwe", "title": "Di na nwunye ndi Toronto anwuona na Florida", "category": "Akụkọ Ụwa"},
{"text": "Ndị Rịpọblịkan na-anya isi si na ha agaghị ekwe ka onye isi ala Amerịka, bụ Barack Obama, nwete afọ anọ ọzọ n’ọkwa ya.", "author": "Chidi Igwe", "title": "Ndi Ripoblikan na-esi anya mmiri anya mmiri", "category": "Akụkọ Ụwa"},
{"text": "Obodo ederego duu n’ala Amerịka. Ndị otu ndọrọndọrọ ọchịchị Rịpọblịkan na-esi anya mmiri anya mmiri maka ihe ihere ha nwetere n’abalị ụnyaa.", "author": "Chidi Igwe", "title": "Ndi Ripoblikan na-esi anya mmiri anya mmiri", "category": "Akụkọ Ụwa"},
{"text": "Kemgbe afọ atọ na ọkara ka ndị Rịpọblịkan na-anya isi si na ha agaghị ekwe ka onye isi ala Amerịka, bụ Barack Obama, nwete afọ anọ ọzọ n’ọkwa ya. Kemgbe ahụ ka ha na-agba Obama mgba n’ụdị dị iche iche.", "author": "Chidi Igwe", "title": "Ndi Ripoblikan na-esi anya mmiri anya mmiri", "category": "Akụkọ Ụwa"},
{"text": "Mgbe ha mere ntụli aka nke okwuru ụlọ, ha họpụtara Mitt Romney, aka chiburu Steeti Massachussets, onye ha chere na ọ ga-emeri Obama na ntụli aka ozuru ọha.", "author": "Chidi Igwe", "title": "Ndi Ripoblikan na-esi anya mmiri anya mmiri", "category": "Akụkọ Ụwa"},
{"text": "Mgbe okwe gbara na ntụlị aka ozuru ọha ahụ e mere ụnya, Obama mere Romney ihu aja aja. Ndị Amerịka họpụtara Obama ọzọ, nye ya ikike ka ọ chịaa afọ anọ.", "author": "Chidi Igwe", "title": "Ndi Ripoblikan na-esi anya mmiri anya mmiri", "category": "Akụkọ Ụwa"},
{"text": "N’ogbe ebe ndị Rịpọblịkan zutere na Boston maka ịmata otu okwe siri gba, anya mmiri na-esi ebe niile. Chịa ọchị adịghị mma, ma bewe ebewe adịghị mma.", "author": "Chidi Igwe", "title": "Ndi Ripoblikan na-esi anya mmiri anya mmiri", "category": "Akụkọ Ụwa"},
{"text": "N’aka nke ọzọ, ụzụ, mkpọtụ na añụrị na-arị elu ebe ndị otu Obama zukọrọ na Chicago.", "author": "Chidi Igwe", "title": "Ndi Ripoblikan na-esi anya mmiri anya mmiri", "category": "Akụkọ Ụwa"},
{"text": "Mgbe o mechara were igwe okwu, Romney nabatara mmeri a Obama meriri ya. O kwuru na ya a kpọọlarị Obama n’ekwe ntị ya, si ya n’udo dị. Romney kpọkuru ndị Amerịka ka ha na-ekpere Obama ekpere ka Chineke nyere ya aka n’ịchị mba Amerịka, tụmadị n’oge ụnwụ a ha nọ n’ime ya.", "author": "Chidi Igwe", "title": "Ndi Ripoblikan na-esi anya mmiri anya mmiri", "category": "Akụkọ Ụwa"},
{"text": "Mgbe Obama n’onwe ya kwuru okwu, o kelere Romney na ndị otu ya. Ọ sịrị na ya ga-agba mbọ ịdozi nakwa ịme ka mba Amerịka dị mma ma lọghachi n’ọnọdụ ya dịka oke mba.", "author": "Chidi Igwe", "title": "Ndi Ripoblikan na-esi anya mmiri anya mmiri", "category": "Akụkọ Ụwa"},
{"text": "N’ụzọ ụtụtụ taa bụ abalị mbụ nke ọnwa jenuwarị, ndị uwe-ojii na Saskatoon, na Kanada, nwetere oku gbanụ gbanụ, bụ oku 911.", "author": "Chidi Igwe", "title": "E gbuona ochu na Saskatoon", "category": "Akụkọ Ụwa"},
{"text": "Mgbe ha ruru na 100 Block, Avenue O South, ha hụrụ otu nwata-nwoke gbara afọ 28, ebe ọ nọ n’ọnọdụ ọ dị ndụ ọnwụ ka mma. Mgbe ha lere anya ọfụma, ndị uwe-ojii chọpụtara na a sụrụ nwata-nwoke ahụ daga.", "author": "Chidi Igwe", "title": "E gbuona ochu na Saskatoon", "category": "Akụkọ Ụwa"},
{"text": "E buru ya ọsịịsọ gawa n’ụlọ ọgwụ Royal University. Ndị uwe-ojii na-akọwa na nwoke ahụ mechara nwụọ. E nwebeghị onye a na-atụ aka na ya gburu ọchụ a. Ndị uwe-ojii na-akpọ ndị Saskatoon oku. Onye ọ bụna hụtara, ma ọ bụ matara ihe merenu, biko kpọọ ha na 1-800-222-8477.", "author": "Chidi Igwe", "title": "E gbuona ochu na Saskatoon", "category": "Akụkọ Ụwa"},
{"text": "Onye isi ala mba Amerịka, Barack Obama, ekwuputego usoro ọhụru a ga-esi na-ahụ maka ibu egbe na mba ahụ. O teela aka ụfọdụ ndị mba ahụ na-akpọ oku ka gọọmenti ha mee ihe gbasa usoro inwe na ibu egbe.", "author": "Chidi Igwe", "title": "Barack Obama ekwuputego usoro ohuru a ga-esi na-enwe egbe n'Amerika", "category": "Akụkọ Ụwa"},
{"text": "<p\">Mana ndị otu ndọrọndọrọ ọchịchị Rịpọblikan na-adụ azụ mgbe ọ bụna e welitere okwu a. Nke a bụ maka na ha achọghị imegide ndị otu a kpọrọ NRA, ndị na-adị enye otu Rịpọblikan ezigbote ego mgbe ọ bụna a na-azụ okwe ndọrọndọrọ ọchịchị.", "author": "Chidi Igwe", "title": "Barack Obama ekwuputego usoro ohuru a ga-esi na-enwe egbe n'Amerika", "category": "Akụkọ Ụwa"},
{"text": "N’atụmatụ usoro ọchịchị ahụ Obama gụpụtara taa, ọ chọrọ ka ndị Amerịka mee ihe ndị a na-esote:", "author": "Chidi Igwe", "title": "Barack Obama ekwuputego usoro ohuru a ga-esi na-enwe egbe n'Amerika", "category": "Akụkọ Ụwa"},
{"text": "Ihe ndị Obama gụpụtara taa ọ chọrọ ka e mee buru ibu. Ọtụtụ ndị otu Demokrat kwenyere n’ihe Obama chọrọ ka e mee. Mana ndị Rịpọblikan na ndị otu NRA amalitegori iti mkpu megide Obama na atụmatụ ya.", "author": "Chidi Igwe", "title": "Barack Obama ekwuputego usoro ohuru a ga-esi na-enwe egbe n'Amerika", "category": "Akụkọ Ụwa"},
{"text": "Ọtụtụ ndị Amerịka malitere kwenyewe na e kwesiri ime ihe gbara ọkpụrụkpụ kemgbe otu nwoke buru egbe jee gbagbuo mmadụ 25 gụnyere ma ndị nkụzi ma ụmụ akwụkwọ n’otu ụlọ-akwụkwọ na Newtown. Tupu o mee nke a, o buru ụzọ gbagbuo mama ya n’ụlọ ebe ha bi.", "author": "Chidi Igwe", "title": "Barack Obama ekwuputego usoro ohuru a ga-esi na-enwe egbe n'Amerika", "category": "Akụkọ Ụwa"},
{"text": "Onye isi ala mba Amerịka, Barack Obama, ekwuputego usoro ọhụru a ga-esi na-ahụ maka ibu egbe na mba ahụ. O teela aka ụfọdụ ndị mba ahụ na-akpọ oku ka gọọmenti ha mee ihe gbasa usoro inwe na ibu egbe.", "author": "Chidi Igwe", "title": "Barack Obama ekwuputego usoro ohuru a ga-esi na-enwe egbe n'Amerika", "category": "Akụkọ Ụwa"},
{"text": "Mana ndị otu ndọrọndọrọ ọchịchị Rịpọblikan na-adụ azụ mgbe ọ bụna e welitere okwu a. Nke a bụ maka na ha achọghị imegide ndị otu a kpọrọ NRA, ndị na-adị enye otu Rịpọblikan ezigbote ego mgbe ọ bụna a na-azụ okwe ndọrọndọrọ ọchịchị.", "author": "Chidi Igwe", "title": "Barack Obama ekwuputego usoro ohuru a ga-esi na-enwe egbe n'Amerika", "category": "Akụkọ Ụwa"},
{"text": "N’atụmatụ usoro ọchịchị ahụ Obama gụpụtara taa, ọ chọrọ ka ndị Amerịka mee ihe ndị a na-esote:", "author": "Chidi Igwe", "title": "Barack Obama ekwuputego usoro ohuru a ga-esi na-enwe egbe n'Amerika", "category": "Akụkọ Ụwa"},
{"text": "Ihe ndị Obama gụpụtara taa ọ chọrọ ka e mee buru ibu. Ọtụtụ ndị otu Demokrat kwenyere n’ihe Obama chọrọ ka e mee. Mana ndị Rịpọblikan na ndị otu NRA amalitegori iti mkpu megide Obama na atụmatụ ya.", "author": "Chidi Igwe", "title": "Barack Obama ekwuputego usoro ohuru a ga-esi na-enwe egbe n'Amerika", "category": "Akụkọ Ụwa"},
{"text": "Ọtụtụ ndị Amerịka malitere kwenyewe na e kwesiri ime ihe gbara ọkpụrụkpụ kemgbe otu nwoke buru egbe jee gbagbuo mmadụ 25 gụnyere ma ndị nkụzi ma ụmụ akwụkwọ n’otu ụlọ-akwụkwọ na Newtown. Tupu o mee nke a, o buru ụzọ gbagbuo mama ya n’ụlọ ebe ha bi.", "author": "Chidi Igwe", "title": "Barack Obama ekwuputego usoro ohuru a ga-esi na-enwe egbe n'Amerika", "category": "Akụkọ Ụwa"},
{"text": "Igbo sị na ọ na-abụ onye e nyere mara jikwaa, e nye ya ọzọ. Ka ọ dị taa, ndị obodo Ebenator Ozulogu, dị n'okpuru ọchịchị ime obodo 'Nnewi South' nke steeti Anambra ahọpụtagharịala ndị ahụ ji ọkwa ọchịchị obodo ahụ ọzọ, ma sị ha chịrị gàá n'ihu.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "Nhọpụta ọchịchị ahụ bụ nke weere ọnọdụ n'ama egwuregwu ụlọakwụkwọ 'Central School, Ebenator' ma bụrụkwa nke ma bụrụkwa nke dọtara imirikiti ụmụafọ obodo ahụ sitere na mpaghara ebe dị iche iche n’ala anyị na na mba ofesi wee bata isonye na ya, n’ihi na ha ghọtara mkpa ezi ọchịchị dị n’obodo ma bụrụkwa ụmụafọ ọnọdụ mmepe nke obodo ha na-echu ụra nke ukwuu.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "Ndị nnọchianya gọọmenti na ndị nnọchianya òtù ahụ jikọtara ọchịchị obodo dị iche iche na steeti Anambra, bụ òtù 'Anambra State Association of Town Union' (ASATU) sonyekwàrà na ya bụ nhọpụta iji hụ na ya bụ nhọpụta gara etu o siri kwesi nakwa n'ụzọ iwu kwàdòrò.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "Na mbụ n'okwu ya na mmemme ahụ, onyeisioche òtù kọmitii hụrụ maka ịhazi nhọpụta ahụ, bụ Maazị Evaristus Imoh kpọpụtasịrị ọkwa dị iche iche a ga-azọ, nakwa usoro a ga-esi mee ya bụ nhọpụta, dịka o siri dị n'akwụkwọ iwu na-achị obodo ahụ, ma dụọ onye ọbụla ka ọ gbasoo udo ma bubekwa ọdịmma obodo ahụ ụzọ dịka ọ na-esonye na ya bụ nhọpụta, n’ihi na ọganihu nke obodo ahụ dị ha bụ ndị obodo n'aka.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "Ka o sila dị, oge e nyere ohere ka a kpọlite ndị a ga-atụrụ akwụkwọ, ụmụafọ obodo ahụ kwekọrịtara n'izùgbe, ma jiri otu olu wee kwuwaa, sị ndị ahụ nọ n'ọkwa ahụ ka ha nọsie ike n'ọkwa ha dị iche iche, n'ihi na ha mere nke ọma n'àgbà nke mbụ nke ọchịchị ha, bụ nke na-egosi na ọchịchị ha dị ha ahụ mma.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "Ndị ahụ niile ji ọkwa ọchịchị a họpụtagharịrị ọhụụ gụnyèrè: Maazị Anthony Okechukwu – Onyeisi ọchịchị obodo (President General), Ọkaiwu Francis Ndụbụọgaranya – Osote Onyeisi (Vice President), Maazị Bartholomeo Mbah – Ode Akwụkwọ Izugbe (Secretary General), Maazị Paul Anazodo – Osote Ode Akwụkwọ (Assistant Secretary); Nze Ikenna Okwudile – Odekọ Ego (Financial Secretary); Maazị Cyril Obianụmba – Ojide Ego (Treasurer); Maazị Paulinus Mbah – Onye Mgbasaozi (PRO); Maazị Joachim Adieme – Nnukwu Onye Nchịkọta (Chief Provost).", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "N'okwu ya n'aha ndị òtù ya, onyeisi ọchịchị obodo ahụ a họpụtagharịrị, bụ Maazị Anthony Okechukwu kèlèrè ndị dị iche iche sonyere na mmemme ahụ, ma kelekwa ụmụafọ Ebenatọ n'ụzọ pụrụ ichè maka ịhụtakwa ha dịka ndị tozuru oke site n'ịhọpụtagharị ha ọzọ ịchị obodo ahụ nke ugboro abụọ.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "O tòrò ndị obodo ahụ maka ezi nkwàdo dị iche iche ha nyere ya n'agba nke mbụ nke ọchịchị ha, bụ nke mere ha jiri ha jiri rụọ ọrụ ha nke ọma, ma rịọkwazie ha ka ha na-etinye ha n'ekpere ma nyekwa ha nkwàdo karịa n'àgbà nke abụọ a, iji rụọ ọrụ karịa ka ha siri rụọ n'agba nke mbụ.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "Maazị Okechukwu, ónyé gbara akaebe na ịchị ọchịchị adịghịkwanụ oferè, rịọrọ ụmụafọ obodo ahụ ka ha jiri ịhụnanya bịakute ma kọwaara ha ihe ọbụla ha emetaghị, ka ha wee mezie ya etu o siri kwesi, maka na ha onwe ha bụkwanụ mmadụ; tinyekwuoro na ọ na-adị mma ikwu amaghị, ibè ezi ya, ka obodo wee na-aga n'ihu.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "O kwezịrị nkwa na site n'inye aka Chineke na nkwàdo zuru oke, na ha ga-edu obodo ahụ nke ọma n'ime àgbà nke abụọ a karịa ka ha duru ya n'àgbà nke mbụ.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "N'okwu nke ya, onye ndu ndị nnọchianya sitere ụlọọrụ na-ahụ maka ihe metụtara ọchịchị ime obodo na echichi ọdịnala na steeti Anambra wee bịa ilekọta ya bụ ntụziaka, bụ Maazị Gerald Akaeze kọwara nhọpụta ọchịchị ahụ dịka nke magburu onwe ya nakwa nke nke gara n'ụzọ udo, ma kpọkuo ndị obodo dị iche iche ka ha ñomie nke ahụ site n'ịgbaso ụzọ udo wee na-eme nhọpụta ọchịchị obodo ha, karịa ime ya n'ụzọ 'tigbuo, zọgbuo'.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "Dịka ọ na-ekele ụmụafọ Ebenator maka ijikọta onwe ha ma hụ na ya bụ nhọpụta gara nke ọma, Maazị Akaeze kpọkukwazịrị ha ka ha gaa n'ihu ikpere ndị ndu ahụ ekpere, inye ha nkwàdo kwesiri ekwesi, na iji ịhụnanya kpọkete, ma kọwaara ha ihe oge ọbụla ha emeteghị ya, iji hụ na ọchịchị ahụ gara nke ọma, ma sikwazie n'ụzọ dị etu ahụ kwàlite ọganihu na ọnọdụ obodo ahụ n'ogoogo dị elu.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "Eze ọdịnala obodo ahụ, bụ Igwe Edwin Chinewubeze Ezejiburu kelere isi ọchịchị obodo ahụ, bụ Ebenator Development Union (E.D.U.) nke Maazị Okechukwu nọ n'isi ya, maka ezi ọrụ ha rụrụ n'agba nke mbụ, ma dụkwazie ha ọdụ ka ha mee nke ọma karịa n'agba nke abụọ a.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "Ụmụafọ obodo ahụ jikwazịrị ohere ahụ wee kpọkuo ma rịọ Gọvanọ Willie Obianọ ka ọ gbatara ha ọsọ enyemaka n'ihe dị iche iche na-echere obodo ahụ aka mgba, nke gụnyere mbize (Ibo Ebenator), enweghị ọkụ latiriiki, enweghị ezi okporo ụzọ, enweghị mmiri ọñụñụ,  nakwa ihe ndị ọzọ na-ebi obodo ahụ aka ọjọọ n'ụzọ dị iche iche ugbua.", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "By Izunna Okafor", "author": "Chidi Igwe", "title": "Ọchịchị Obodo: Ndị Ebenator Ahọpụtagharịala Ndị Ndu Ha Ịchị Nke Ugboro Abụọ", "category": "Naijiria"},
{"text": "By Izunna Okafor", "author": "Chidi Igwe", "title": "Gọọmenti Anambra Anapụtala Ala Ya Ndị Mmadụ Kpààrà n'Ọnịshà", "category": "Naijiria"},
{"text": "Ọkọchị gwara ndị na-akpara ala nna ya ka ha jisie ike, mana ọ bụ mgbe nwanne ya nwoke bụ udummiri batara, o were aka ya kwuo ebe ókè ala siri dị.", "author": "Chidi Igwe", "title": "Gọọmenti Anambra Anapụtala Ala Ya Ndị Mmadụ Kpààrà n'Ọnịshà", "category": "Naijiria"},
{"text": "N'ịgbasò nke ahụ, gọọmentị steeti Anambra awụchiela n'Ọnịsha, wèé màlite ịnapụtasị àlà ya dị iche iche ụfọdụ ndị mmadụ iwu akwadòghị kpààrà ma rụọ ihe na ya, dịkà à gà-asị na ọ bụ ala obi ha.", "author": "Chidi Igwe", "title": "Gọọmenti Anambra Anapụtala Ala Ya Ndị Mmadụ Kpààrà n'Ọnịshà", "category": "Naijiria"},
{"text": "Ọrụ ịnapụtàsị ala ahụ bụ nke a bagidèrè na ya site n'aka ụlọọrụ 'Anambra State Physical Planning Board (ANSPPB) site na njikọaka ụlọọrụ nchekwa na ụfọdụ ụlọọrụ ndị ọzọ dị iche iche.", "author": "Chidi Igwe", "title": "Gọọmenti Anambra Anapụtala Ala Ya Ndị Mmadụ Kpààrà n'Ọnịshà", "category": "Naijiria"},
{"text": "Ọrụ ahụ, nke ọ bụ onyeisioche ụlọọrụ ANSPPB, bụ Ọkaiwu Chike Mmaduekwe duru ha wee bàgide, bụ nke a nọrọ na ya wee kụtuo aja ngwùrù onye iwu akwadoghị jiri wee gbachibido ala gọọmenti, bụ ala ebe gọọmentị wepụtara maka ịrụ ebe obibi ndị Ọkaikpe, ma bụrụkwa nke dị n'azụ ebe obibi Gọvanọ dị na mpaghara GRA, n'Ọnịshà ahụ.", "author": "Chidi Igwe", "title": "Gọọmenti Anambra Anapụtala Ala Ya Ndị Mmadụ Kpààrà n'Ọnịshà", "category": "Naijiria"},
{"text": "N'okwu ya banyere nke ahụ, Ọkaiwu Madụukwe mere ka a mara na nke a bụ nke ugboro atọ ha na-aga ebe ahụ maka ala ahụ, ma gbarụọ ihu banyere etu ndị mmadụ siri kachie ntị na-aga n'ihu na-etinye aka n'ala gọọmentị, n'agbanyeghị ọkwà niile gọọmenti na-ama megide ihe dị etu ahụ.", "author": "Chidi Igwe", "title": "Gọọmenti Anambra Anapụtala Ala Ya Ndị Mmadụ Kpààrà n'Ọnịshà", "category": "Naijiria"},
{"text": "O mere ka a mara na o teela ha jiri kwube okwu ala, kwuo na ha enyela ndị ahụ akwụkwọ ka ha sepu aka n'ala ahụ, ma wegakwa okwu gbasaara ala ahụ n'ụlọikpe, mana ndị ahụ añaghị ntị, kamà, ha kàchiri ntị na-arụ ihe n'ụzọ iwu akwadoghị n'ala ahụ, ma na-ewukwa aja ngwùrù n'ala ahụ iji gbachibido ya.", "author": "Chidi Igwe", "title": "Gọọmenti Anambra Anapụtala Ala Ya Ndị Mmadụ Kpààrà n'Ọnịshà", "category": "Naijiria"},
{"text": "O mere ka a mara na gọọmentị steeti ahụ enweghị mmasị ọbụla n'imekpà mmadụ ahụ, kama na o nwere mmasị n'ijere ndị mmadụ ozi, ma kwuo na e nwere usoro iwu kwàdòrò mmadụ nwere ike isi nweta ala gọọmenti, karịa ime ya n'ụzọ iwu akwadòghị. Ọ gwakwazịrị ndị dị iche iche nke ahụ metụtara ka ha chere mpụtara na mkpebi ụlọikpe banyere nke ahụ.", "author": "Chidi Igwe", "title": "Gọọmenti Anambra Anapụtala Ala Ya Ndị Mmadụ Kpààrà n'Ọnịshà", "category": "Naijiria"},
{"text": "N'okwu nke ya, onyeisi nhazi nke ụlọọrụ ANSPPB ahụ, bụ Maazị Anene Nwabufo gwara ndị na-arụ ihe ka ha gbaa mbọ na-eme nnyòcha nke ọma ma na-ajụkwa esè etu o kwesiri, tupu ha azụọ àlà, maọbụ màlite ịrụ ụlọ maọbụ ihe ọbụla ha na-arụ, ka ha wee ghara ịkwa 'ngara m mara' n'oge ikpeazụ.", "author": "Chidi Igwe", "title": "Gọọmenti Anambra Anapụtala Ala Ya Ndị Mmadụ Kpààrà n'Ọnịshà", "category": "Naijiria"},
{"text": "Ndị òtù ọrụ ahụ nọkwazịrị n'ụbọchị ahụ wee kàá ụfọdụ ụlọ akàrà nkụtù na mpaghara 'Water Works and Savoy, Onitsha' ebe ndị mmadụ iwu akwadòghị rụrụ ihe dị iche iche n'ala gọọmenti.", "author": "Chidi Igwe", "title": "Gọọmenti Anambra Anapụtala Ala Ya Ndị Mmadụ Kpààrà n'Ọnịshà", "category": "Naijiria"},
{"text": "Izunna Okafor dere edemede a", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Idu obì bụ otu n'ime ihe zuru Igbo ọnụ, ma bụrụkwa oge e ji asị nwata nwoke ''Lee nke a jide\" n'ezinaụlọ a mụrụ ya.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Na nkọwa, idu obì pụtara nna ịkpọ ụmụ ya ndị nwoke, keere maọbụ nye onye ọbụla n'ime ha ala ebe ọ ga arụ ụlọ nke ya, maka na a sị na nwata toruo obi ọ pụọ obì. Ndị mba ọzọ dị iche iche na agbụrụ ụfọdụ na-emekwa omenala idu obì n'ụdị nke ha n'ihi na ama onye na-adị ka o siri chọọ ya. ", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "N'ala Igbo, idu obi abụghị naanị omenala, kama ọ bụkwa ihe ziri ezi, n'ihi na a sị na ihe onye ruru ogo ya wee rie ya, ọ bụghị akpịrị. Ọ bụ kwa ihe a ma ama na ọ bụrụ na ịkpọ ngwere emeghị ihe o jiri bụrụ ịkpọ ngwere, ụmụaka ewere ya mere anụ n'ọkọchị na n'udummiri. Nke a mere na ndị Igbo ejighị idu obi egwu egwu, ọ kachasị n'oge gboo, maka na ha ghọtara na ọ bụrụ na nwoke edozighị ngwuru be ya n'oge, nsogbu ụwa edulaa ya mmụọ.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "N'oge gboo n'ala Igbo, nwoke ọbụla lụrụ nwaanyị na-ebu ụzọ gbàkọcháá ala ya na ihe o nwere, tupu o mara etu ya na nwunye ya ga-esi debe ọkpà wee gba egwu n'elu àkwà, maka na onye ọbụla na-amabiri ụtara ka oghere akpịrị ya ha. Onye loo nke karịrị ya, ọ gbàgbughị ya agbàgbu, ọ fụchie ya ikè. ", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ya bụ na n'oge gboo, nwoke ọbụla na-ebu ụzọ pịakọọ ma were uche gbakọọ okè ala ya na ihe o nwere, tupu o kpebie ụmụ ole ọ ga-amụ, ka o wee nwe ike inye onye ọbụla ihe ruuru ya, n'ihi na ha ghọtara onye riri amụ ebule ji íbì ụgwọ. Ya mere onye ọbụla ji ejikọlo onwe ya, ma mụrụ ole ọ ga-azụnwu.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ọ bụrụ na ụmụaka ahụ amalite itolite, a ga-ebido na-egosi ha ihe ụfọdụ dị añaa ha kwesiri ịma banyere ezinaụlọ ha, ọ kachasị ndị bụ nwoke. Nna ha na-agbakwa mbọ kpọrọ ha na-aga ebe ụfọdụ okè ala ha, osisi na ihe ndị ọzọ ha nwere dị, maka na a sị na ọ na-adị mma a na-egosi nwata awọ n'ikpo okwute, a na-ébìbéree ya aka. Nke a bụ iji hụ na ụmụaka ahụ matara ebe ihe nna ha nwere dị, maka adịghị ama ama o nwee ka e siri chọọ ya, a hụghị ya.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ọ bụrụ na ha tolite, ruo ihe e ji mmadụ eme, onye ọbụla n'ime ha ga-amalite gbaba mbọ dịka dimkpa, iji hụ na ụrụhụ adabughị ya, na mgbeye amagbukwaghị ya, maka na onye ụrụhụ enweghị ọnụ okwu n'ala Igbo. Nke a mere onye ọbụla n'ime ha na-eji agbasi mbọ ike, ka ọ kpata ego nke aka ya, karịa ichekwube maọbụ ịtụkwasị obi n'ihe ọ ga-eketa n'aka nna ya. Oge ha gbapụtachagoro ihe na mbọ, o wee ruo n'ịnọtu ala dịka nwoke ezinaụlọ nke aka ha; ihe a ga na-ekwuzị okwu ya oge ahụ bụ ịrụ ụlọ (ma ọ bụ ịlụ nwaanyị; dịka o siri bụrụ mmasị onye).", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Nna nwe ezinaụlọ ga-akpọzie ụmụnna òkù, maọbụkwa kpọọ naanị mmadụ olenaole n'ime ha, tinyere ụfọdụ ndị nwadiala, ndị nnaochie na ndị ọzọ ga-anọ dịka ndị akaebe n'ihe gbasara idu obi maọbụ ikè ihe ahụ. Ọ ga-eweta wetá óké mmanya, ọjị, ose akpị, maọbụ sie nri, dịka aka ya ha, maọbụ dịka otu ha siri wee kwadote. Ụfọdụ ndị aka siri ike na-egbu ewu, ma kwado oriri pụrụ iche ụbọchị ahụ, n'ihi na ala obi bụ ọnụ okwu nwoke nwere be nna ya. Ọ pụtaghị na ya bụ ala ana-ebùkazị oke ibu; kama, o nwere oke ọñụ na-eso ya abịa, tinyekwuoro na ọ bụ ihe nketa kachasị ukwu nwoke na-enweta n'aka nna ya dịka nwoke.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ihe ọzọ na-apụtakarịcha ihè ụbọchị ahụ bụ na a na-aga gbukatasịa osisi ogirisi, bụ nke a na-amanyesi n'ókè ala, maka na ọ bụ ogirisi ka e ji akpa ókè ala n'ala Igbo n'oge gboo ahụ. ", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ka ọ chọchaara ndị bịara abịa ọjị, di bi ụlọ ga-akọwara ụmụnna ihe o jiri kpọ ha, ma tachaịrị ha mmanya ka ha wee tútùghaa akpịrị, tupuu ọ kpọrọzie ha niile na ụmụ ya gaba ebe ọ chọrọ isi wee nye ha ala obi. Ọ ga-anọzị ebe ahụ wee kèé ala ahụ dịka ọnụọgụgụ ụmụ ya ndị nwoke siri dị. Ọ gaghị agụnye nke diọkpara, maka na a dịghị edu di ọkpara obi n'ala Igbo, n'ihi na ọ bụ ya nwe ngwuru be nna ya. A naghị enyekwa ụmụ nwaanyị ala obi n'ala Igbo, dịka o si wee dị n'omenala Igbo, beere sọ onye a hara àhà n'ihi ụkọ nwoke n'ezinaụlọ; ị mara na ọ bụ ya ga-akpakọrọ ihe niile nna ya nwere, n'ihi na ọ bụ ya bụ nwoke bụrụkwa nwaanyị. A sịkwa na ọ na-abụ a chọọ nze, a hụghị, ọ bàárá ofeke. ", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Mana ọ dịkwa mma ime ka a mara na a ga-ebu ụzọ mee ọtụtụ omenala ndị ọzọ dị iche iche n'isi nwaanyị ahụ, tupuu a sị na ọ bụrụla onye a hara àhà, maka na e sighị n'ọdụ agbọ akwụ; e sighịkwa n'elu aghọrọ mmiri ọkụ.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ọ bụrụ na nwoke a kèchaa ala obi ahụ, ụmụ ya ga-amalite iwè oke ha n'ótù n'ótù, malite n'onye tọchara, ma ewepu nke dịọkpara. Onye were nke ya, a manyere ya ogirisi n'ebe ókè ya jedobere maka na a sị na ụtọ ala bụ n'ókè ya ka ọ dị. Ogirisi ahụ too, ọ bụrụ ihe ịrịba ama na ihe ngosi okè nyere okè ala na ibe ya.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Na nkọwa doro anya, inye mmadụ ala obi abụghị ikè ihe n'uju, kama ọ bụ nna igosi ụmụ ya ndị nwoke ala ebe ha ga-arụ ụlọ. Mana otu ọ dị, ụfọdụ na-emekọta ihe niile ahụ otu ụbọchị, ọ kachasị n'ebe e nwere nsogbu, ebe a na-acha nwoke ọkụ, maọbụ ebe nna nọrọgoro nso n'ala ili ya; ka ọ ga-abụ onye chọọ ịnwụ, ọ nwụọrọ onwe ya n'obi òfò. ", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ọ bụrụzie na e duchaa obì, chọọ ike ihe, mgbe ahụ nke diọkpara emezie ihe a na-akpọ ise use nwa diọkpara, bụ nke ọ ga-anọ na ya wee tụọ aka mpaghara ala ebe ọbụla ọ chọrọ iwere, n'ihi ọnọdụ ya dịka diọkpara. Ọ bụ ebe na mpaghara ala ole masịrị ya ka ọ ga-atụ aka ma sere ya dịka use nwadiọkpara. ", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Oge gboo ahụ bụ ogè mmadụ na-enwe obi ebere, ma bụrụkwa oge mmadụ na-akpa n'ala kpa n'ọfọ tupu o mee ihe ọbụla ọ chọrọ ime, maka na o nweghị ihe mmadụ jiri ihe nke ụwa wee kpọrọ oge ahụ.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "N'otu aka ahụ, obere nwa na nwoke na-enwekwa ihe nne ha, ma ọ bụrụ na o nwere ala mbụbọ nna ha nyere ya ka ọ na-akọ, maọbụ dịka ebe ọ ga na-ekpofu ahịha. Mana ọ ga-echerekwa ruo mgbe nne ya nwụrụ, tupu ọ malite itinye aka n'ebe ahụ, ka o wee ghara ịbụ iri ya ekpe na ndụ; ma nke diọkpara ga-enwekwa ndidi ahụ ka nna ya laa mmụọ tupu ọ malite iri ya ekpe. A na-eme ihe niile ndị a n'ụzọ udo, ma werekwa ọñụ rie ihe e butere, gbasaa. Onye ọbụla agazie rụba ma webe ihe n'ala nke ya.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Nke a wee bụrụ etu e si eme mmemme idu obi n'oge mbụ ahụ, bụ oge ewu na-akpa n'ukwu ụkwa.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ka ọ dị n'oge ugbua, ihe ndị a niile adagharịchaala ma na-adazịkwa ọ chaa achaa gbute, ọ chaghị acha gbute. ", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ugbua n'ala Igbo, ọ bụghị naanị na ụfọdụ ụmụ okorobịa na-atụkwasịzị obi n'akụnụba nna ha na ihe ha ga-ekèta n'aka ya, ma gharazie ịgba mbọ n'onwe ha dịka nwoke, iji kpata akụnụba nke ha; kama a na-emezi idu obi ya n'ụzọ 'tigbuo, zọgbuo', karịa ime ya n'ụzọ udo. Ụfọdụ na-akụchakwuzị ọgwụ ma na-egbu mma ebe a na-edu obi, maka na e bighịzị ebi; ọtụtụ ezinaụlọ bụzịkwa ọkụ, ebe ụfọdụ kpakọrọzịkwara ihe niile nna ha nwere, jide ya naanị ha, n'ihi ọnọdụ ha dịka diọkpara maọbụ onye kachara selite isi n'otu ụzọ maọbụ nke ọzọ.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ụfọdụ ụmụnwoke na-anọzịkwa n'afọ na-achọ ala obì ugbua, ka ha wee rewaa ya isi ma buru ego ya lawara mba ofesi, ga mefusie maọbụ gbafusie ya n'arabanko. ", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ụfọdụ ndị nna anaghịzịkwa ekwe edu ụmụ ha obi n'oge kwesiri ekwesi, n'ihi na ha chere na ha ga-epu ome n'ụwa, bụkwazị nke na-eme na ụmụaka ahụ ndị anya adịghị mma na-aga chọọ ụzọ ha ga-esi 'mekpuge' nna ha ahụ maọbụ were ọgwụ fegbuo, maọbụ kwanụ fechie ya anya. A sị na onye jụ ọchịchà, jụ ọgịga, e mee ya ihe a na-eme osisi kwụchiri ụzọ. ", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ihe ndị a bụzị ihe ndị na-eme na idu obi na-adazị nghatangha n'ala Igbo taa, ma bụrụkwazie nke tigbuo zọgbuo na ọgbaaghara jupụtara n'ime ya, maka na a na-ahapụzị ịsụ n'ikwe, sụba n'ala; ihe niile wee na-atọzị aja aja.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "N'ebe ọ dịkarịsịrị nkenke, ndị Igbo kwesiri ịghọta na idu obi bụ omenala kwesiri ekwesi, bụrụ oge inye ihe nketa, ma n'ihi nke ahụ, bụrụkwa nke e kwesiri iji uche, udo na ọñụ zuru òkè wee mee wee na-eme n'ụzọ ziri ezi, maka na ihe e mere na nzuzu amụtaghị nzuzu, o bie na nzuzu.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ọ ga-amagbu onwe ya ka ndị Igbo na ọtụtụ ezinụlọ dị iche iche laghachi azụ n'etu ndị Igbo si edu obì n'oge gboo, ma na-agbasòkwa usoro ahụ wee na-eme ya taa n'ala Igbo. Ọ dịkwa mma ime ka a ghọta na a na-ere ala obi ere n'ala Igbo, n'agbanyèghị etu ọ sọrọ ego si kọọ onye nwe ya ụkọ. Onye rere ala obi ya ereela ọnọdụ ya na òkè ya n'ezinụlọ. Onye mere ka idu obi bụrụ nke e mere n'usoro ọgbaaghara jupụtara na ya na-ewepụtakwara ụmụ ya na ụmụ-ụmụ okè ọgbaaghara nke ha dịka ọ na-ewere ala obi ahụ, maka na ọ maghị ebe ala obì a na-enye ya siri pụta, nakwa etu e siri zọta ma chebegide ya bụ ala, o wee ruo ya aka dịka ihe nkèta, n'akwụghị ụgwọ ọbụla.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Amamihe bụ ọgwụ nzuzu; nghọta bụkwa ọgwụ okwunaụka.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Onye a gwara kwe, a hụkwa ọzọ, a gwa ya. Mana onye a gwara agwa ma ọ nụghị anụ, o mee emee, ọ hụ ahụ.", "author": "Chidi Igwe", "title": "Idu Obì n'Ala Igbo: Oge Mbụ Na Oge Ugbua", "category": "Naijiria"},
{"text": "Ndị omebe iwu nke ala Nigeria eweputego akwụkwọ iwu ọhụrụ, nke megidere itụ mgbere mmadụ. Ndị otu Nigerian Federal Executive Council enyego nnakwe ha, sị na onye ọ bụna e jidoro ebe ọ na-ada iwu ọhụrụ a megidere ire ma ọ bụ ịzụ mmadụ n’ụdị ọ bụna, ga-aga mkpọrọ afọ asaa.", "author": "Chidi Igwe", "title": "Nigeria ewubego iwu megide itu mgbere mmadu", "category": "Akụkọ Ụwa"},
{"text": "Ka ndị otu a nwechara nzụkọ ha n’Abuja, n’ụbọchị Nwenezdee, onye minista na-ahụ maka mgbasa ozi, Mazị Labaran Maku, kwuru nke a na bekee:", "author": "Chidi Igwe", "title": "Nigeria ewubego iwu megide itu mgbere mmadu", "category": "Akụkọ Ụwa"},
{"text": "“", "author": "Chidi Igwe", "title": "Nigeria ewubego iwu megide itu mgbere mmadu", "category": "Akụkọ Ụwa"},
{"text": "Mazị Maku kwuru n’ala Nigeria nweburu iwu megidere ịtụ mgbere mmadụ, mana iwu a nwere ebe ole n’ole o riri mperi. Ihe a na-ame ugbu a bụ ime ka iwu a kwụdosie ike. Ha anabatago mkpọrọ afọ asaa maka onye ọ bụna dara iwu a.", "author": "Chidi Igwe", "title": "Nigeria ewubego iwu megide itu mgbere mmadu", "category": "Akụkọ Ụwa"},
{"text": "Mazị Maku gbakwụnyere na a ga-enyefe akwụkwọ iwu a n’aka ndị ụlọ omebe iwu na nso a, maka ime ka ọ diwazie ire dịka iwu na-achị ala Nigeria.", "author": "Chidi Igwe", "title": "Nigeria ewubego iwu megide itu mgbere mmadu", "category": "Akụkọ Ụwa"},
{"text": "By Izunna Okafor", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "Gọọmentị steeti Anambra eguzobela òtù pụrụ iche mmadụ iri na ise nọ na ya, maka ilebà anya na nsogbu ahụ pụrụ iche na-adapụta n'etiti obodo Aguleri na Umueri, dị n'okpuru ọchịchị ime obodo 'Anambra East' nke steeti ahụ.", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "Òtù a pụrụ iche bụ nke e guzobere site n'aka Gọvanọ Willie Obianọ, ma bụrụkwa nke e guzobere n'obi gọọmentị dị n'Ọka (Awka).", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "Ya bụ òtù nwere Maazị Ben Chiobi dịka onyeisioche ya, ma nwee Oriakụ Ndidi Onuigbo dịka odeakwụkwọ ya.", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "Ndị ọzọ so na ya bụ òtù gụnyere Kọmishọna Ikpe Nkwụmọtọ na steeti ahụ, bụ Dọkịta Uju Nworgu; Kọmishọna na-ahụ maka ala, bụ Maazị Bonaventure Enemali; onyeisioche 'Anambra State Physical Planning Board (ANSPPB), bụ Ọkaiwu Chike Mmadụekwe; onyeisi ọrụ nchekwa nye Gọvanọ Obianọ, bụ Maazị Chinedu Aniagboso; Ọkà nnyocha ala na steeti ahụ lagoro ezumike nka, bụ Maazị Ifeanyi Ajoku; eze ọdịnala Aguleri, bụ Igwe Michael Idigo; eze ọdịnala Umueri, bụ Igwe Ben Emeka.", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "Mmadụ ise ndị ọzọ bụ onyeisioche nchere oge n'okpuru ọchịchị 'Anambra East', bụ Maazị Obi Nweke; onyeisi ọchịchị obodo Aguleri, bụ Maazị Hipo Onwuegbuke; onyeisi ọchịchị obodo Ụmụeri, bụ Maazị Sunday Udearọ; onyeisi ndị ntorobịa Agụleri, bụ Nnamdi Adimora-Ikeli; onyeisi ndị ntorobịa Umuleri, bụ Maazị Abraham Uberu.", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "Ọrụ chere ndị òtù ahụ n'ihu gụnyèrè  ịchọpụta ihe kpatara nsogbu ahụ na-adapụta n'etiti obodo abụọ ahụ, ọkachasị nke dapụtara ụbọchị Satọdee abalị iri na isii nke ọnwa; ịkpọ ma gbaa ezinụlọ nwegasị ala ahụ a na-azọ azọ ajụjụ ọnụ, ịkpa oke ala n'etiti obodo abụọ ahụ, ka onwe ọbụla weere mara ebe nke ha bidoro na ebe o jedobere, ya na inye ntụziaka na ịtụpụta atụmatụ kacha mma a ga-agbasò wee weta nsogbu ahụ n'isi njedobe.", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "E nyekwara ndị òtù a izuụka atọ iji wee chịkọta ọrụ ha, nye nchọpụta ha, ma mekwa ka udo tọrọ atọ dị n'etiti obodo abụọ ahụ nàkwa mpaghara ebe ahụ.", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": " ", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "N'okwu ya oge ọ na-eguzobe ndị òtù ahụ, Gọvanọ Obianọ, onye ọ bụ osote ya bụ Dọkịta Nkem Okeke nọchitere anya ya gwàra ndị ahụ ka ha were ezi ọgụgụ isi ha nwere dịka ọkaibè na ndị ma nke ekwe na-akụ wee rụọ ọrụ ahụ a hanyere ha n'aka nke ọma, weta mpụtara na nchọpụta ha, ma weghàchitekwa udo tọrọ àtọ n'ebe ahụ ya bụ nsogbu na-adapụta, n'oge adịghị anya.", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "N'okwu ya n'aha ndị òtù ya, onyeisioche òtù ahụ, bụ 'Air Vice Marshall' Ben Chiobi lagoro ezumike nka nyère gọọmenti na ndị Anambra olileanya na ha agaghị agharịpụ n'ịrụ ọrụ ahụ a hanyere ha n'aka. O kwuru na ndị so n'otu ahụ bụcha ndị ñụjuru mmiri ara afọ na ndị ma nke ekwe na-akụ, tinyekwuoro na ndị eze ọdịnala, ndị isi ọchịchị obodo na ndị ndu ndị ntorobịa n'obodo abụọ ahụ na-enwe sogbu so n'òtù ahụ, ma kwuo na nke ahụ ga-enyere ha aka na n'ụzọ pụrụ iche ime ka ha rụọ ọrụ ha nke ọma, etu o kwesiri, n'ụzọ dị mfe, na oge a tụrụ anya.", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "Ọ kpọkuzịrị ma dụọ ndị obodo abụọ ahụ ọdụ ka ha gbaso udo, ma nyere òtù ahụ na gọọmenti aka iwetà udo tọrọ àtọ n'obodo ahụ, maka na o nweghịkwanụ ihe e ji nsogbu na ọgbaaghara eme.", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": " ", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "Ndị eze ọdịnala obodo abụọ ahụ kelere gọọmenti maka iguzobe òtù ahụ iji gbochie ya bụ nsogbu na-adapụtakarị n'etiti obodo abụọ ahụ kemgbe ọtụtụ ahọ, ọbụladị dịka ha kpọkuru ndị obodo ha dị iche iche ka ha tinye mmà ha n'ọbọ, ma gbasoo ụzọ udo wee kpezie, n'ihi na o nweghị ezi ihe ọbụla ọgbaghara na-eweta, karịa ịdọgachi mmepe obodo azụ.", "author": "Chidi Igwe", "title": "Gọọmentị Anambra Eguzobela Òtù Pụrụ Iche Maka Nsogbu Ókè Ala Agụleri Na Ụmụeri", "category": "Naijiria"},
{"text": "By Izunna Okafor", "author": "Chidi Igwe", "title": "E Duola Anierobi n'Iyi Ọrụ Dịka Kọmishọna Omenala Na Njem Nlegharịanya", "category": "Naijiria"},
{"text": "Aka na-achị steeti Anambra, bụ Gọvanọ Willie Obianọ nọrọ na nsonso a wee duo Dọkịta Kenneth Anierobi n'iyi ọrụ dịka Kọmishọna na-ahụ maka omenala, njem nlegharịanya na ihe ndị na-eme na mba ofèsi n'ime steeti ahụ.", "author": "Chidi Igwe", "title": "E Duola Anierobi n'Iyi Ọrụ Dịka Kọmishọna Omenala Na Njem Nlegharịanya", "category": "Naijiria"},
{"text": "Idu n'iyi ọrụ a bụ nke weere ọnọdụ n'ọgbakọ izugbe isi ọchịchị steeti ahụ mere na nsonso a, nke weere ọnọdụ n'Ọka (Awka) bụ isi obodo steeti ahụ, ma bụrụkwa nke e mere oge ndị omeiwu steeti ahụ nabàtàchàrà mkpọlite ahụ a kpọlitere ya bụ nwa amadi ịbụ Kọmishọna ụlọọrụ ahụ.", "author": "Chidi Igwe", "title": "E Duola Anierobi n'Iyi Ọrụ Dịka Kọmishọna Omenala Na Njem Nlegharịanya", "category": "Naijiria"},
{"text": "Ya bụ Gọvanọ chètààrà nwa amadi ahụ na ọ bụ n'ihi ntụkwasịobi e nwere n'ihe ọ pụrụ ime ka e jiri kpọlite ya iji ọkwa ahụ dị elu, ma kpọkuzie ya ka ọ rụọ ọrụ ya nke ọma karịa ka a tụrụ anya n'aka ya, iji rụzùpụta ntụkwasịobi ahụ gọọmenti na ndị Anambra nwere n'ebe ọ nọ.", "author": "Chidi Igwe", "title": "E Duola Anierobi n'Iyi Ọrụ Dịka Kọmishọna Omenala Na Njem Nlegharịanya", "category": "Naijiria"},
{"text": "N'okwu ya na nzaghachi, Kọmishọna ọhụrụ ahụ, bụ Dọkịta Anierobi kèlèrè Gọvanọ Obianọ maka mkpọlite n'ọkwa ahụ, bụ nke ọ kọwara dịka inye ya ohere iji jeere steeti ya ozi n'ụzọ pụrụ iche na n'ogoogo dị elu etu ahụ, ma kwezie nkwa ije ozi ahụ karịa ka a tụrụ anya, site n'inye aka Chineke.", "author": "Chidi Igwe", "title": "E Duola Anierobi n'Iyi Ọrụ Dịka Kọmishọna Omenala Na Njem Nlegharịanya", "category": "Naijiria"},
{"text": "Ọ dị ncheta na Kọmishọna steeti Anambra na-ahụbụ maka omenala, njem nlegharịanya na ihe na-eme na mba ofesi, bụ Dọkịta Christian Madubuko nọrọ n'ọnwa Disemba ahọ gara aga wee gbaa 'arụkwaghịm' ma jiri aka ya rịtuoro onwe ya n'ọkwa, nke mezịrị e jiri kpọlite Dọkịta Anierobi ịnọchi anya ya, maka na nnú adịghị mma ịkọ akọ n'ofe.", "author": "Chidi Igwe", "title": "E Duola Anierobi n'Iyi Ọrụ Dịka Kọmishọna Omenala Na Njem Nlegharịanya", "category": "Naijiria"},
{"text": "Dọkịta Anierobi bụ onye obodo Ọmọr dị n'okpuru Ayamelụm nke steeti Anambra, ma bụrụkwa onye weghaara ọnọdụ ma malite ọrụ ozigbo dịka Kọmishọna ọhụrụ n'ụlọọrụ ahụ ngwngwa e duchara ya n'iyi ọrụ.", "author": "Chidi Igwe", "title": "E Duola Anierobi n'Iyi Ọrụ Dịka Kọmishọna Omenala Na Njem Nlegharịanya", "category": "Naijiria"},
{"text": "By Izunna Okafor", "author": "Chidi Igwe", "title": "Karama Akụwasịala Dịka Ihe Mberede Okporo Ụzọ Dapụtara n'Ọnịsha", "category": "Naijiria"},
{"text": "Ọtụtụ karama mmanya adịghị n'ime ha kụgwòsiri n'Ọnịsha dị na steeti Anambra na nsonso a, dịka otu nnukwu ụgbọala gwongworo e ji ebu mmanya nwèrè ihe mberede okporo ụzọ.", "author": "Chidi Igwe", "title": "Karama Akụwasịala Dịka Ihe Mberede Okporo Ụzọ Dapụtara n'Ọnịsha", "category": "Naijiria"},
{"text": "Nke a bụ nke e mere ka ụwa mara site n'ozi a kụpụrụ nsonso a site n'aka onye na-ahụ maka mgbasa ozi na ịkụziri ọhaneze ihe ha kwesiri ịma n'ụlọọrụ 'Federal Road Safety Corps', FRSC (ngalaba steeti Anambra), bụ Oriakụ Edor Florence.", "author": "Chidi Igwe", "title": "Karama Akụwasịala Dịka Ihe Mberede Okporo Ụzọ Dapụtara n'Ọnịsha", "category": "Naijiria"},
{"text": "Dịka o siri kọwaa, ya bụ ihe mberede okporoụzọ bụ nke mere na mpaghara Upper Iweka, ma bụrụkwa nke dapụtara n'etiti ụgbọala atọ, bụ nnukwu ụgbọala gwongworo ahụ e ji ebu mmanya Coca Cola (nwéré akàrà efere WDE 711 YE) na ụgbọala 'RS300 Lexus Jeep' (nwéré akàrà efere ABJ 929 SR) na ụgbọala 'Suzuki Shuttle Bus' (nwéré akàrà efere AWK 161 YZ).", "author": "Chidi Igwe", "title": "Karama Akụwasịala Dịka Ihe Mberede Okporo Ụzọ Dapụtara n'Ọnịsha", "category": "Naijiria"},
{"text": "Ndị ọnọmgbeomere na-akọwa na ọ bụ ịgba oke ọsọ kpatara ihe mberede okporoụzọ ahụ, bụ nke dapụtara oge nnukwu ụgbọala ahụ pụnahịrị onye na-anya ya n'aka, wee danyeziere ụgbọala abụọ ndị ọzọ; ọtụtụ karama wee dàá ma laa n'iyì. ", "author": "Chidi Igwe", "title": "Karama Akụwasịala Dịka Ihe Mberede Okporo Ụzọ Dapụtara n'Ọnịsha", "category": "Naijiria"},
{"text": "Ndị ọrụ FRSC wụchazịrị n'ebe ahụ ozigbo wee malite ibughasị ihe na ụgbọala ndị ahụ n'ụzọ, iji hụ na e nweghị agbakata akwụrụ n'ebe ahụ.", "author": "Chidi Igwe", "title": "Karama Akụwasịala Dịka Ihe Mberede Okporo Ụzọ Dapụtara n'Ọnịsha", "category": "Naijiria"},
{"text": "Kaosiladị, mmadụ ise (nwoke anọ na otu nwaanyị) nọ n'ime ụgbọala atọ ahụ ihe mberede ahụ metụtara enweghị onye ọbụla tụfuru ndụ ya maọbụ nweta ihe mmerụahụ ọbụla.", "author": "Chidi Igwe", "title": "Karama Akụwasịala Dịka Ihe Mberede Okporo Ụzọ Dapụtara n'Ọnịsha", "category": "Naijiria"},
{"text": "N'okwu ya banyere nke ahụ, onyeisi ụlọọrụ FRSC na steeti Anambra, bụ CC Andrew A Kumapayi dọrọ ndị na-anyà ụgbọala aka na ntị megide ịgba oke ọsọ, ma dụọ ha ọdụ ka ha na-akpachapụrụ ụgbọala ha anya ma na-elerukwa ya anya etu o kwesiri, iji hụ na ọ nọ n'ezi ọnọdụ, tupu ha eburu ya banye n'okporoụzọ, iji wee belata ihe mberede okporo ụzọ maọbụ ịla ndụ na ngwongwo ụmụ mmadụ n'iyì.", "author": "Chidi Igwe", "title": "Karama Akụwasịala Dịka Ihe Mberede Okporo Ụzọ Dapụtara n'Ọnịsha", "category": "Naijiria"},
{"text": "By Izunna Okafor", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "Igbo sị na ọ na-abụ e tòó nwaanyị gwọrọ akịdị mmamma, ọ gwọtakwuo ọzọ.", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "Ka ọ dị taa, ọchịchị steeti Anambra etòóla ụlọọrụ 'Rotech Energy Services Limited' maka ọrụ mmepe dị iche iche ha na-arụ n'ime steeti ahụ, ọkachasị ogige ebe obibi ahụ a kpọrọ 'Anambra Luxury Place Estate, Nkwelle-Ezunaka', bụ nke nyegoro aka n'ịkwàlite ọnọdụ mmepe steeti ahụ.", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "Gọọmenti Anambra kwupụtara ma nye òtùtó a oge a gara ileta ka ọrụ si aga na mpaghara ebe ahụ a na-arụ ogige ebe obibi 'Anambra Luxury Place Estate' ahụ na Nkwelle- Ezunaka dị na mpaghara okpuru ọchịchị ime obodo Oyi.", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "Ọ bụ Kọmishọna na-ahụ maka ewumewu ụlọ na steeti ahụ, bụ Dọkịta Michael Okonkwo, na onyeisioche ụlọọrụ 'Anambra State Investment, Promotion and Protection Agency, (ANSIPPA)', bụ Maazị Jide Ikeakor nọchitere anya gọọmentị steeti Anambra na njem nleta ọrụ ahụ.", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "N'okwu ya oge ọ na-edugharị ndị ọrụ gọọmenti n'ebe ahụ a na-arụ ya bụ ya bụ ogige, onyeisioche ụlọọrụ 'Rotech Energy Services Limited' bụ Maazị Augustine Oguejiofor nyere nkọwa banyere ogoogo ọrụ ahụ nọ na ya ugbua. O kwuru na ya bụ ògìgè enweelarị ndị bi na ya ugbua, nwee ndị ọrụ nchekwa, nwee ogige ụlọọrụ nsọnyụ ọkụ, nwee ọkụ na-enwu anyụghị anyụ, ma nwekwa okporoụzọ a rụchagoro arụcha.", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "O kwupụtara ma kelee ọchịchị steeti Anambra, na aka na-achị steeti ahụ bụ Gọvanọ Willie Obianọ maka ezi nkwàdo pụrụ iche ha nyere, nke mere ka ya bụ ọrụ na-agawanye n'ihu ọsọọsọ n'enweghị ihe ndọghachi azụ ọbụla. Ọ gakwara n'ihu kwuo na a rụrụ ogige ebe obibi ahụ ka ma ọgaranya ma ogbenye ga-ebinwu na ya ma nwee ike ịkwụ ụgbọ ụlọ.", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "Ọ kpọpụtasịkwara uru dị iche iche ogige ebe obibi ahụ ga-ewèta, ọkachsị dịka o siri metụta ime ka ndị Anambra nwee ogige ebe obibi bụ ịgbà ma nwekwa ihe dị iche iche e ji enyere ndụ aka, ikewàpụta ohere ọrụ nye ndị ntorobịa, na ịkwàlite ọnọdụ mmepe steeti n'izube.", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "N'okwu nke ya oge ha letachara ka ọrụ si aga n'ebe ahụ, onyeisi ụlọọrụ ANSIPPA, bụ Maazị Jide Ikeakọr gosipụtara afọ ojuju ya na obi ụtọ ya banyere etu ya bụ ọrụ si aga, ma jirikwazie ohere ahụ kpọkuo Ndị Anambra ka ha ñaa ntị ma za òkù 'Akụ Ruo Ụlọ' ahụ gọọmenti steeti ahụ na-akpọ ma welataruo akụnụba ha ụlọ site n'ịrụnye ihe ga-eweta mmepe maọbụ kwalite ọnọdụ akụnụba, maka na ọ na-abụ akụ ruo ụlọ, a mara onye kparaha ya. ", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "Ọ gara n'ihu kwuo na Anambra bụ steeti kachara nwee ezi ọnọdụ dị larịị ugbua maka iwunye akụnụba, ịzụ ahịa, ịrụ ọrụ, na iji ego achụ ego n'ụzọ dị iche iche iwu kwàdoro.", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "N'okwu nke ya, Kọmishọna na-ahụ maka ewumewu ụlọ na steeti ahụ, bụ Maazị Michael Okonkwo kọwara ogige ụlọ ebe obibi ahụ dịka atụmatụ ọrụ magburu onwe ya, ma kọwakwa ya dịka nke kwesiri nñomi. ", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "O kwuru na ụlọ ahụ ga-enye aka ibèlàtà nsogbu enweghị ụlọ ebe obibi na steeti ahụ, tinyere ọtụtụ úrù ndị ọzọ dị iche iche ọ ga-ewèta. Ọ jakwazịrị ụlọọrụ ahụ ike ma gwa ha ka ha jisie ike n'ọrụ.", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": "A rụchaa ya, ogige ebe obibi ahụ bụ nke ga-enwe ụlọ ebe obibi dị iche iche, akụrụngwa ọgbara ọhụrụ dị iche iche, CCTV, ogige ndị uweojii, ụlọ nkwariakụ, ụlọọrụ nsọnyụ ọkụ, okporoụzọ dị ezi mma, ebe a na-ere ihe, tinyere ihe ndị ọzọ dị iche iche e ji enyere ndụ aka, nakwa ihe ndị ọzọ e ji akwàlite ọnọdụ obibi ndụ maka ndị ga-ebi ebe ahụ.", "author": "Chidi Igwe", "title": "Gọọmentị Anambra Etoola Ụlọọrụ Rotech Maka Ịkwalite Ọrụ Mmepe", "category": "Naijiria"},
{"text": ".", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "Izunna Okafor dere akụkọ a", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": ".", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "Nwa amadi ahụ chọbụrụ iji aha otu ndọrọndọrọ ọchịchị 'People's Democratic Party (PDP)' wee zọọ ọkwa Gọvanọ steeti Anambra, bụ Ọkammụta Dọkịta Godwin Maduka abaala otu ndọrọndọrọ ọchịchị 'Accord' ma bụrụkwazie onye ga-eji aha otu ndọrọndọrọ ọchịchị ahụ wee zọọ ya bụ ọkwa gọvanọ na nhọpụta ahụ a ga-eme n'abalị isii nke ọnwa Nọvemba ahọ a.", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "Dọkịta Madụka kwupụtara nke n'okwu ọ gwara ndị nta akụkọ na nsonso a n'Awka bụ isi obodo steeti Anambra, ma bụrụkwa ebe ọ nọrọ kwuwaa hoohaa na ọ bụ ya jizị ọkọlọtọ otu ndọrọndọrọ Accord were esonye n'ịzọ ọkwa gọvanọ ahụ.", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "O mere ka a mara na ihe o jiri hapụ otu ndọrọndọrọ PDP bụ n'ihi na obi adịghị ya mma banyere etu ndị òtù ha siri wee chịkọba nhọpụta imeụlọ ha maka onye ga-eji aha otu ahụ wee zọọ ọkwa, ma kọwaa na wuruwuru na igwù ojoro jupụtara na nhọpụta ahụ e mere.", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "Dịka ọ na-akọwa na 'Accord' bụ ezigbo otu ndọrọndọrọ ọchịchị ma nke ekwe na-akụ n'ala Nigeria ma na-emekwa nke ọma n'ime obodo, Dọkịta Maduka gakwara n'ihu kwuo na ọ bụ Chiifu Kenneth Obi bụ osote  ya n'ịzọ ọkwa ahụ.", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "Oge ndị nta akụkọ na-agba ya ajụjụọnụ, ọ kpọpụtasịrị ụfọdụ ihe dị iche iche ọ ga-eme dịka gọvanọ ma ọ bụrụ na o nwete mmeri n'ịzọ ọkwa gọvanọ ahụ, ọbụladị dịka o kwuru na ihe mere o jiri si mba Amerika bàta maka isonye n'ịzọ ọkwa gọvanọ ahụ bụ ka o wee gaara Anambra bụ steeti ya ozi.", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "Banyere ihe ọ ga-eme ma ọ bụrụ na o mechaa turu ùgò dịka Gọvanọ steeti ahụ, Dọkịta Maduka kwuru na ebumnobi o ji azọ ọkwa gọvanọ bụ ka o jeere steeti ya na Ndị Anambra ozi, n'ihi na o meela ọtụtụ ihe na-ewu ewu na ihe dara ụda na mba ụwa, nweta nzere na agụmakwụkwọ dị iche iche, ma nwekwa ezi ọgụgụisi, amamihe na ahụmahụ dịka ezi onye ndu, bụzị nke mere ya ka ọ bụrụ onye kacha tozuo òkè n'ime ndị niile ahụ so ya azọ ọkwa gọvanọ ahụ.", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "O kwuru na o nweta nturuugo, na ọ ga-ebu ụzọ kwalite ezi ọnọdụ nchekwa steeti ahụ, kwàlite ọnọdụ obibindụ ụmụafọ steeti ahụ site n'ime ka nri dị gbàànyụụ, kwàdo ma nye ndị ntorobịa na ụmụnwaanyị ọrụ ka ha wee bụrụ ndị kwụụrụ onwe ha, nwògharị ngalaba ahụike, nglaba mmụta na ngalaba ọrụ ugbo steeti ahụ.", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "Ya bụ nwa amadi nwe ụlọọrụ 'Las Vegas Pain Institute and Medical Cente' dị na mba USA gàrà n'ihu kwe nkwà na ọ ga-ekpochasị gburgburu Ohimiri Naịja dị n'Onitsha ma gbuwaa ya wee ruo ogbu mmiri Atlantic Ocean, iji mee ka e si ebe ahụ na-ebubata ngwaahịa site na mba ofesi, kwàlite ọnọdụ mmepe na ọnọdụ akụnụba steeti ahụ, tinyere ọtụtụ ihe ndị ọzọ o kwere nkwà ọ ga-eme, ọbụladị dịka o gosipụtara olileanya o nwere na ọ ga-enweta mmeri na nhọpụta ọchịchị ahụ a ga-eme, ma kpọkuzie ndị Anambra ka ha kwàdo ya.", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "Na mbụ n'okwu ya, onyeisioche otu ndọrọndọrọ Accord na steeti Anambra, bụ Maazị Bartholomew Igwedibia gbara akaebe na ọ bụ Dọkịta Madụka ga-ejizị aha otu ndọrọndọrọ ahụ wee zọọ ọkwa gọvanọ steeti ahụ, ma kọwaa ya bụ nwoke dịka onye tozuru òkè, gụọ akwụkwọ nke ọma, ma nwekwa ihe niile a chọrọ iji chịa ma dozie steeti ahụ.", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "Na ntụnye nke ya, onye ahụ ga-eso Dọkịta Madụka wee zọọ ọkwa gọvanọ ahụ dịka osote ya, bụ Chiifu  osote Kenneth Obi mere ka a mara na ọ bụ Accord bụ aha otu ndọrọndọrọ mbụ na-adị na-akwụkwọ e ji atụ akwụkwọ, ma gosipụtazie olileanya o nwere na otu ndọrọndọrọ ahụ ga-eturu ugo ma gbakwa ndị nke mbụ na nhọpụta ọkwa gọvanọ ahụ a ga-eme.", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "Ọ dị ncheta na ọ bụ Maazị Alex bụbụ onye ji ọkọlọtọ ọtu ndọrọndọrọ Accord, ma ọ rịtuzịịrị Dọkịta Madụka ka o jiri aha òtù ahụ wee zọọ ọkwa ahụ, maka na ọ na-adị mma a hụ ihe ka ubi, e ree ọba.", "author": "Izunna Okafor", "title": "Anambra 2021: Dọkịta Maduka Ahapụla PDP, Bàá Accord, Kwuo Ihe Ọ Ga-Emere Anambra", "category": "Ndọrọndọrọ Ọchịchị"},
{"text": "Aka na-achị steeti Anambra, bụ Gọvanọ Willie Obianọ adụọla ụmụafọ steeti ahụ ọdụ ka ha tụnyere onye ahụ ji aha otu ndọrọndọrọ ọchịchị 'All Progressive Grand Alliance, (APGA)' were azọ ọkwa Gọvanọ steeti ahụ, bụ Ọkammụta Chukwuma Soludo, ka o wee nweta mmeri dara ụdà na nhọpụta ọkwa Gọvanọ ahụ a ga-eme na steeti ahụ n'abalị isii nke ọnwa Nọvemba ahọ a.", "author": "Izunna Okafor", "title": "Nhọpụta Ọchịchị Anambra: Soludo Bụ Onye Kacha Tozu Òkè Ịnọchi Anya M —Obianọ", "category": "Ndọrọndọrọ Ọchịchị"},
{"text": "Gọvanọ Obianọ nyere ndụmọdụ a n'ọgbakọ pụrụ iche ya na ndị ndu òtù ndọrọndọrọ APGA nwere n'ebe obibi gọọmenti dị n'Amawbịa, bụkwa ebe ọ nọrọ wee kelee ndị otu ndọrọndọrọ ahụ maka nkwàdo dị icheiche ha nyegoro ya kemgbe o jiri bata n'ọkwa ọchịchị wee ruo taa.", "author": "Izunna Okafor", "title": "Nhọpụta Ọchịchị Anambra: Soludo Bụ Onye Kacha Tozu Òkè Ịnọchi Anya M —Obianọ", "category": "Ndọrọndọrọ Ọchịchị"},
{"text": "O kwere nkwà na ọ ga-emezucha nkwà dị niile o kwere tupu oge ọchịchị ya abịa n'isi njedobe, ma gwakwazie ndị òtù ndọrọndọrọ ọchịchị ahụ na ụmụafọ steeti ahụ na ọ dị óké mkpa na onye ọbụla tinyere aka n'ọrụ ma gbasie mbọ ike, iji hụ na APGA nwetere mmeri na nhọpụta ahụ a ga-eme na steeti ahụ, maka na ọchịchị APGA dị Anambra ahụ mma.", "author": "Izunna Okafor", "title": "Nhọpụta Ọchịchị Anambra: Soludo Bụ Onye Kacha Tozu Òkè Ịnọchi Anya M —Obianọ", "category": "Ndọrọndọrọ Ọchịchị"},
{"text": "N'okwu nke ya, nwunye aka na-achị steeti ahụ, bụ Oriakụ Ebelechukwu Obianọ kwupụtara ntụkwasịobi o nwere n'ọchịchị APGA na steeti ahụ, ọkachasị n'ọrụ mmepe ya n'ime obodo dị icheiche; ọbụladị dịka ọ kọwara na ntụliaka ọnwa Nọvemba ahụ ga-abụ ntụliaka ga-ekpebi ọdịnihu steeti ahụ na ụmụafọ ya.", "author": "Izunna Okafor", "title": "Nhọpụta Ọchịchị Anambra: Soludo Bụ Onye Kacha Tozu Òkè Ịnọchi Anya M —Obianọ", "category": "Ndọrọndọrọ Ọchịchị"},
{"text": "O kwuru na ọ bụ ihe dị ndịisi ọchịchị APGA mkpa nke ukwuu ma na-echukwa ha ụra, bụ iguzobe onye ga-anọchi anya Gọvanọ ahụ ma ọ chịchaa, rịtuo, iji malite ọrụ ọma ya ebe ya onwe ya kwụsịrị. O tinyekwazịrị olu wee dụọ ndị Anambra ọdụ, ka ha nye aka ịhụ na Ọkammụta Soludo nwetere mmeri na nhọpụta ahụ.", "author": "Izunna Okafor", "title": "Nhọpụta Ọchịchị Anambra: Soludo Bụ Onye Kacha Tozu Òkè Ịnọchi Anya M —Obianọ", "category": "Ndọrọndọrọ Ọchịchị"},
{"text": "Na ntụnye nke ya, ya bụ onye ji aha APGA azọ ọkwa, bụ Ọkammụta Soludo gbara akaebe na APGA na-eme nke ọma n'ihe gbasaara mmepe obodo, n'ilekwasị anya n'ọchịchị ya (APGA) n'ime steeti ahụ ahọ olenaole gara aga.", "author": "Izunna Okafor", "title": "Nhọpụta Ọchịchị Anambra: Soludo Bụ Onye Kacha Tozu Òkè Ịnọchi Anya M —Obianọ", "category": "Ndọrọndọrọ Ọchịchị"},
{"text": "O kwekwara nkwà na ọchịchị ya ga-ebido ebe ọchịchị Gọvanọ Obianọ rụdobere ọrụ, gbakwasa ụkwụ n'ezi ụkpụrụ ahụ Gọvanọ tọgòrò, ma rụkwàsá ọrụ n'elu ya, iji kwàlitekwuo ezi ọnọdụ mmepe tọrọ àtọ na steeti ahụ.", "author": "Izunna Okafor", "title": "Nhọpụta Ọchịchị Anambra: Soludo Bụ Onye Kacha Tozu Òkè Ịnọchi Anya M —Obianọ", "category": "Ndọrọndọrọ Ọchịchị"},
{"text": "Ọgbakọ ahụ dọtara ọtụtụ ndị dị icheiche e ji okwu ha agba izu na ndị ọnụ na-eru n'okwu n'otu ndọrọndọrọ APGA na, tinyere ndị ndu otu ndọrọndọrọ ahụ n'ime-ime obodo dị icheiche na steeti ahụ.", "author": "Izunna Okafor", "title": "Nhọpụta Ọchịchị Anambra: Soludo Bụ Onye Kacha Tozu Òkè Ịnọchi Anya M —Obianọ", "category": "Ndọrọndọrọ Ọchịchị"},
{"text": "Anwụrụ ọkụ sụlara elu na nsonso a n'ama egwuregwu Alex Ekwueme dị n'Awka, na steeti Anambra, oge a chịkọtara ma suo ọkụ, azịza karịrị narị n'ọnụọgụgụ, bụ nke ndị nọ n'òtù ndọrọndọrọ ọchịchị 'All Progressive Congress' (APC).", "author": "Izunna Okafor", "title": "Ndị APGA Esuola Azịza Ndị APC Ọkụ n'Awka", "category": "Ndọrọndọrọ Ọchịchị"},
{"text": "Ndị òtu APC ahụ gbahapụzịrị ya bụ otu ndọrọndọrọ ọchichị wee banyezie n'otu ndọrọndọrọ ọchịchị 'All Progressive Grand Alliance (APGA)'; nke mezịrị ha jiri wepụta ma suo azịzị ha ọkụ, iji gosi na o nweghịzị ihe ọbụla jikọọrọ maọbụ ga-ejikọrọ ha na APC ọzọ.", "author": "Izunna Okafor", "title": "Ndị APGA Esuola Azịza Ndị APC Ọkụ n'Awka", "category": "Ndọrọndọrọ Ọchịchị"},
{"text": "Isu azịza ndị ahụ ọkụ bụ nke weere ọnọdụ na mmemme a nọrọ wee gbapee achụmta nkwàdó nke Ọkammụta Chukwuma Soludo dịka onye ga-eji aha na ọkọlọtọ otu ndọrọndọrọ ọchịchị APGA wee zọọ ọkwa Gọvanọ steeti Anambra na nhọpụta ọchịchị ahụ a ga-eme na steeti ahụ n'abalị isii nke ọnwa Nọvemba ahọ a.", "author": "Izunna Okafor", "title": "Ndị APGA Esuola Azịza Ndị APC Ọkụ n'Awka", "category": "Ndọrọndọrọ Ọchịchị"},
{"text": "N'okwu ha n'ebe ahụ, ndị ahụ batara ọhụrụ n'APGA kwuru na ha hụtara otu ndọrọndọrọ ahụ dịka nke nwere ezi ebumnobi maka ndị Igbo na ọdịmma ha, bụzị nke mere ha jiri kpebie ịhapụ APC ma sonyere otu ndọrọndọrọ ahụ, maka na ọ naghị adị mma ịhapụ ebe a na-echi ọzọ, gaba ebe a na-arụ agwụ.", "author": "Izunna Okafor", "title": "Ndị APGA Esuola Azịza Ndị APC Ọkụ n'Awka", "category": "Ndọrọndọrọ Ọchịchị"},
{"text": "Ha kwukwara na ha hụtara Ọkammụta Chukwuma Soludo na onye òtù ya bụ Dọkịta Onyekachi Ibezim, dịka ndị tozuru ma nwekwa ihe ọ ga-ewe iji bulie Anambra n'ogo kacha elu, malite n'ebe Gọvanọ Obianọ kwụsịrị; ma kọwakwazie na nke ahụ sokwa n'ihe mere ha jiri bàta n'otu ndọrọndọrọ ahụ, iji hụ na ha nyere ha nkwàdo kwesiri ekwesi ka ha wee nweta mmeri na nhọpụta ọchịchị ahụ.", "author": "Izunna Okafor", "title": "Ndị APGA Esuola Azịza Ndị APC Ọkụ n'Awka", "category": "Ndọrọndọrọ Ọchịchị"},
{"text": "N'okwu ya oge ọ na-anabata ndị ahụ n'aha ndị òtù APGA, onyeisi otu ndọrọndọrọ APGA n'ala Nigeria, bụ Maazị Victor Oye gwàrà ndị ahụ na ọ bụ ezi mkpebi ka ha mere wee bata n'otu ndọrọndọrọ ahụ, maka na ya bụ otu ndọrọndọrọ bụ ụgbọ na-aga aga.", "author": "Izunna Okafor", "title": "Ndị APGA Esuola Azịza Ndị APC Ọkụ n'Awka", "category": "Ndọrọndọrọ Ọchịchị"},
{"text": "Dịka ọ na-echetere ha na otu ndọrọndọrọ APGA anaghị agharịpụ, o kwere ha nkwà na ọnụnọ ha n'otu ndọrọndọrọ ahụ ga-abụ nke jupụtara n'ọñụ, n'ihi na APGA na-agbaso usoro na ụkpụrụ nwa mmụọ emegbula mmadụ, ma mmadụ emegbula nwa mmụọ.", "author": "Izunna Okafor", "title": "Ndị APGA Esuola Azịza Ndị APC Ọkụ n'Awka", "category": "Ndọrọndọrọ Ọchịchị"},
{"text": "Ndị ahụ nọkwazịrị n'ebe ahụ wee suo akwa APC ha ọkụ, ya na azịza ha wee gbaa pịapịa n'ihu ọha.", "author": "Izunna Okafor", "title": "Ndị APGA Esuola Azịza Ndị APC Ọkụ n'Awka", "category": "Ndọrọndọrọ Ọchịchị"},
{"text": "Ka ọ gachaara ụbọchị olenaole e jiri gbapee amụmà achụmta nkwàdo nke Ọkammụta Chukwuma Soludo dịka onye ga-eji aha otu ndọrọndọrọ ọchịchị 'All Progressive Grand Alliance (APGA)' wee zọọ ọkwaa Gọvanọ na nhọpụta ahụ a ga-eme na steeti Anambra n'abalị isii nke ọnwa Nọvemba ahọ a; aka na-achị steeti ahụ, bụ Gọvanọ Willie Obianọ adụọla ndị eze ọdịnala ka ha nye nwa amadi ahụ ezi nkwàdo kwesiri ekwesi.", "author": "Izunna Okafor", "title": "Soludo Ga-Eme Nke Ọma Karịa Ka A Tụrụ Anya — Obiano", "category": "Ndọrọndọrọ Ọchịchị"},
{"text": "Gọvanọ Obianọ nyere ndụmọdụ a n'okwu ya na nzukọ pụrụ iche ya na ndị eze ọdịnala obodo dị icheiche na steeti ahụ nwere n'Awka bụ isi obodo steeti ahụ na nsonso a, bụ nke ọ nọrọ na ya wee gosi ha Ọkammụta Soludo dịka onye ga-anọchi anya ya.", "author": "Izunna Okafor", "title": "Soludo Ga-Eme Nke Ọma Karịa Ka A Tụrụ Anya — Obiano", "category": "Ndọrọndọrọ Ọchịchị"},
{"text": "O mere ka a mara na ọchịchị APGA n'ime steeti ahụ kemgbe ahọ iri na isii gara aga dị Anambra ahụ mma, maka na nke ahụ bụ ihe a gbà n'aka e jighị ènyò elele. Ọ kọwara na aka chịbụrụ steeti ahụ n'oge mbụ, bụ Maazị Peter Obi mèrè nke ọma n'ọchịchị ya; kwuo na ya onwe bụ aka na-achị steeti ahụ ugbua emeela ọtụtụ ihe dara ụda n'agbanyeghị nsogbu ajọ ọnọdụ akụnụba alz Nigeria na-agabiga.", "author": "Izunna Okafor", "title": "Soludo Ga-Eme Nke Ọma Karịa Ka A Tụrụ Anya — Obiano", "category": "Ndọrọndọrọ Ọchịchị"},
{"text": "O kwupụtazịkwara olileanya o nwere na Ọkammụta Soludo ga-emekwa nke ọma karịa ka a tụrụ anya ma ọ banye n'ọkwa dịka Gọvanọ steeti ahụ, dọta ọtụtụ mmepe na ngalaba dị icheiche n'ihi na mà mmadụ nke ọma, bụrụ onye ma nke ekwe na-akụ n'ịhazi ọnọdụ akụnụba, ma bụrụkwa onye jigoro ọkwa dị icheiche, ma n'ala Nigeria na n'ogoogo mba ofesi, bụkwa ebe o mere nke ọma.", "author": "Izunna Okafor", "title": "Soludo Ga-Eme Nke Ọma Karịa Ka A Tụrụ Anya — Obiano", "category": "Ndọrọndọrọ Ọchịchị"},
{"text": "Dịka ọ na-echeteere ndị eze ọdịnala ahụ na ọ bụ ha bụ ndị nọ n'isi n'obodo ha dị icheiche, ọ gwara ha ka ha tinye olu n'ịkwụsị atụmatụ 'onye apụtala ezi' ahụ ndị òtù 'Indigenous People of Biafra' (IPoB) na-eme ụbọchị Mọnde ọbụla, n'ihi ajọ mmetụta na mpụtara dị icheiche nke ahụ na-enwe n'ọnọdụ akụnụba na n'ọnọdụ obibindụ ụmụ mmadụ.", "author": "Izunna Okafor", "title": "Soludo Ga-Eme Nke Ọma Karịa Ka A Tụrụ Anya — Obiano", "category": "Ndọrọndọrọ Ọchịchị"},
{"text": "N'okwu nke ya n'ebe ahụ, Ọkammụta Soludo kọwàrà mkpà ọ dị ka e nwee ezi njikọaka n'etiti ndị eze ọdịnala na gọọmenti, dịka ndị ndu obodo ha bụ. O kwekwara nkwà na ọchịchị ya ga-ebido ebe ọchịchị Gọvanọ Obianọ rụdobere ọrụ, gbakwasa ụkwụ n'ezi ụkpụrụ ahụ Gọvanọ tọgòrò, ma rụkwàsá ọrụ n'elu ya, iji kwàlitekwuo ezi ọnọdụ mmepe tọrọ àtọ na steeti ahụ.", "author": "Izunna Okafor", "title": "Soludo Ga-Eme Nke Ọma Karịa Ka A Tụrụ Anya — Obiano", "category": "Ndọrọndọrọ Ọchịchị"},
{"text": "Aka na-achị steeti Anambra bụ Gọvanọ Willie Obianọ adụọla ndị nta akụkọ ọdụ ka ha bụrụ ndị na-agbaso usoro kwesiri ekwesi wee na-arụ ọrụ ha, site n'itinye ọzụzụ e nyere ha n'ọrụ, ya na ikwu nke bụ eziokwu, ọkachasị dịka o siri metụta ikwupụta ihe dị icheiche ọchịchị ya mepụtagoro na steeti ahụ.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Ndọrọndọrọ Ọchịchị"},
{"text": "N'okwu nke ya n'ebe ahụ, onye ahụ na-anọchitebụ anya ọgbọ nta nkwàdo Anambra etiti n'ụlọ omeiwu sineeti n'oge gara aga, bụ Sinetọ Victor Umeh gwakwara ndị eze ọdịnala ahụ ka ha hụta Ọkammụta Soludo dịka onye tozuru òkè nke ọma iwèghàrà ọkwa ọchịchị steeti ahụ, ma nyekwa ha ndụmọdụ ka ha nye ya nkwàdo kwesiri ekwesi, iji hụ na o nwetara mmeri na nhọpụta ahụ a ga-eme n'ọnwa Nọvemba.", "author": "Izunna Okafor", "title": "Soludo Ga-Eme Nke Ọma Karịa Ka A Tụrụ Anya — Obiano", "category": "Ndọrọndọrọ Ọchịchị"},
{"text": " ", "author": "Izunna Okafor", "title": "Soludo Ga-Eme Nke Ọma Karịa Ka A Tụrụ Anya — Obiano", "category": "Ndọrọndọrọ Ọchịchị"},
{"text": "N'okwu ya n'aha ndị òtù ya, eze ọdịnala obodi Ụmụeri, bụ Igwe Ben Emeka gbara akaebe na e nwere ezi mmekọrịta n'etiti Gọvanọ Obianọ na ndị eze ọdịnala obodo ahụ, ma gbakwa akebe na ya bụ Gọvanọ rụrụ ezi ọrụ pụtara ìhè na steeti ahụ.", "author": "Izunna Okafor", "title": "Soludo Ga-Eme Nke Ọma Karịa Ka A Tụrụ Anya — Obiano", "category": "Ndọrọndọrọ Ọchịchị"},
{"text": "Gọvanọ Obianọ nyere ndụmọdụ a n'okwu ọ gwara ndị nta akụkọ steeti Anambra oge ha gara njem nleta ịmara ka ọrụ si aga n'ebe ahụ ọchịchị ya na-arụ ọdụ ụgbọelu mba ụwa Anambra (a maara dịka 'Anambra International Cargo and Passenger Airport'), bụ nke a na-arụ n'Ụmụeri, n'okpuru ọchịchị ime obodo 'Anambra East'.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Ndọrọndọrọ Ọchịchị"},
{"text": "E wezuga ndị òtù ahụ jikọtara ndị nta akụkọ ('Nigeria Union of Journalists, NUJ', ngalabaa steeti Anambra) ndị ọzọ dị icheiche sonyere na njem nleta ahụ gụnyere Kọmishọna ndị uweojii ahụ e wètara ọhụrụ n'Anambra, bụ CP Echeng Echeng; ndị òtù 'Radio Television, Theatre and Arts Workers Union (RATTAWU)' ngalaba steeti Anambra.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Ndọrọndọrọ Ọchịchị"},
{"text": " ", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Ndọrọndọrọ Ọchịchị"},
{"text": "Ọ bụkwazị Kọmishọna na-ahụ maka ọrụ n'ime steeti Anambra, bụ Maazị Marcel Ifejiofor nà ògbò ya nke na-ahụ maka ewumewu ụlọ, bụ Maazị Mike Okonkwo nabàtàrà ma dugharịa ndị ahụ n'ogige ọdụ ụgbọelu ahụ", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Ndọrọndọrọ Ọchịchị"},
{"text": "Onyeisioche otu ndọrọndọrọ APGA na steeti Anambra, bụ Maazị Nobert Obi, na ọtụtụ ndị ọzọ e ji okwu ha agba izu na ndị selitere isi n'otu ndọrọndọrọ ahụ sònyèkwàrà na mmemme ahụ.", "author": "Izunna Okafor", "title": "Soludo Ga-Eme Nke Ọma Karịa Ka A Tụrụ Anya — Obiano", "category": "Ndọrọndọrọ Ọchịchị"},
{"text": "Ebe dị icheiche e dugharịrị ndị ahụ n'ọdụ ụgbọelu ahụ gụnyere runway, terminal building, tarmac, fire station, trauma center, foyer, main auditorium, na ọtụtụ ebe ndị ọzọ.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Ndọrọndọrọ Ọchịchị"},
{"text": "N'okwu ọ gwara ndị nta akụkọ ahụ n'ebe obibi ya dị n'Amawbia, Gọvanọ Obianọ dụrụ ha ọdụ ka ha bụrụ ndị na-ekwu eziokwu oge niile site na mgbasaozi ha; ọbụladị dịka o kwere nkwà na ọ ga-arụchapụ ọrụ dị icheiche o ji n'aka na steeti ahụ tupu ọ rịtuo n'ọkwa ọchịchị n'ahọ ọzọ. O kwere nkwa na ọ bụkwa n'ụlọ ezumeezu mba ụwa ahụ ọchịchị ya na-arụkwa n'Awka bụ isi obodo steeti ahụ ka a ga-anọ wee mee mmemme inyefè ọkwa ọchịchị n'aka onye nke ga-abata abata n'ahọ ọzọ.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Ndọrọndọrọ Ọchịchị"},
{"text": "Ọ kpọpụtasịrị ọtụtụ ihe dị icheiche ọchịchị ya mepụtasigoro, ma kwupụtakwa olileanya o nwere na Ọkammụta Chukwuma Soludo ga-enweta mmeri na nhọpụta ahụ a ga-eme n'abalị isii nke ọnwa Nọvemba ahọ a, bido ebe ọ kwọsịrị, ma mekwa nke ọma karịa ya.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Ndọrọndọrọ Ọchịchị"},
{"text": "N'okwu nke ha n'otu n'otu n'ebe ahụ, Osote Onyeisi òtù NUJ na mpaghara ndịda-ọwụwa anyanwụ ala Nigeria, bụ Maazị Emma Ifesinachi; na onyeisi òtù RATTAWU n'ụlọ mgbasaozi ABS, bụ Oriakụ Maureen-stone Enujioke kelekwazịrị ma jaa Gọvanọ Obianọ ike maka agadaga ọrụ ọdụ ụgbọelu ahụ na ọrụ ndị ọzọ ọ rụgoro na ndị nke ọ ka na-arụ arụ n'ime steeti ahụ, bụkwazị nke megoro ka steeti ahụ bụrụzie ejiamaatụ. ", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Ndọrọndọrọ Ọchịchị"},
{"text": "Ụfọdụ ndị nta akụkọ ndị ọzọ kwuru okwu n'ebe ahụ kèlèkwara ma kpọkuzie ya bụ Gọvanọ ka o jisie ike n'ọrụ.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Ndọrọndọrọ Ọchịchị"},
{"text": "Igbo sị na ọ na-abụ ịkpọ ngwere emeghị ihe o jiri bụrụ ịkpọ ngwere, ụmụaka ejiri ya mere anụ n'udummiri na n'ọkọchị.", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "Ka ọ dị taa, onyeisi òtù ndọrọndọrọ ọchịchị 'All Progressive Congress (APC) n'ime steeti Anambra, bụ Maazị Basil Ejidike ekwuola hoohaa na ọ nweghị mgbe ọ jiri koropu maọbu dàá n'Ọnịcha, n'ihi mpụtara nhọpụta ọchịchị ahụ e mere na steeti Anambra ụbọchị Satọdee.", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "Maazị Ejidike kwupụtara nke a oge ya na ndị ntaakụkọ na-enwe mkparịtaụka n'Awka, bụ isi obodo steeti Anambra, bụkwa ebe ọ nọrọ katọ̀ọ́ọ onyoonyoo ahụ na-efegharị n'ikuku sị na o koropuru oge e meriri otu ndọrọndọrọ ya hụ APC n'ebe ahụ ya onwe ya na-atụ akwụkwọ kpọnkwem, bụ 'PU 002 Bridge Head Market Onitsha'; tinyere akụkọ ndị ọzọ ndị 'ọnọ n'ụlọ mara njọ ahịa' jì aha ya na aha otu ndọrọndọrọ APC were akọ. Ọ kọwara na APC nwètàrà ihe ruru pasentị iri iteghete na ise (95%) nke vootu niile a tụrụ ebe ahụ ọ na-atụ akwụkwọ ụbọchị ahụ; ma jụkwazie ajụjụ ihe ga-eme ya ọ ga-eji koropu mgbe ọ nụrụ mpụtara vootu a tụrụ n'ebe ahụ.", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "Maazị Ejidike mekwara ka a mara na e nwegasịrị ọtụtụ ozi ndị ọzọ abụghị eziokwu, nke ndị mmadụ kụpụrụ n'aha otu ndọrọndọrọ APC, nke gụnyere ozi na-ekwu na APC na-akpọ òkù ka a kàgbuo mpụtàrà nhọpụ̀ta ọchịchị ahụ, ozi nke na-ekwu na APC na-achọ ịga ụlọikpe maka mpụtàrà nhọpụ̀ta ọchịchị ahụ, ya na ozi nke ahụ ná-ékwú na ya onwe ya koropuru n'Onitsha ụbọchị ahụ a tụrụ akwụkwọ, tinyere ọtụtụ ozi ndị ọzọ na-efegharị n'ikuku.", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "O kwuru na nwoke ahụ e gosiri na onyonyoo ahụ abụghịdị ya, n'ihi na nwoke ahụ buru ibu, ma nwekwa isi nkwọcha, mana ya onwe ya enweghị isi nkwọcha ma ya fọdụzie ibu ibu, nke na-egosi na ọ bụghị ya dị ihe ahụ maọbụkwànụ nwee ka ya na onye ahụ siri yie.", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "Ọ gara n'ihu kọwaa na o nweghị mgbe otu ndọrọndọrọ ya bụ APC jiri kwuo ihe ọbụla gbasaara ịga ụlọikpe maọbụ ịgba isi akwara banyere mpụtàrà nhọpụ̀ta ahụ e mere ụbọchị Satọdee, n'ihi na a chịkọ̀tàbèghị̀ ya bụ nhọpụta ọchịchị, tinyekwuoro na ụlọọrụ INEC ekwupụtàbèghị onye ọ bụ ya tuuru ugo na nhọpụta ọchịchị ahụ.", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "Dịka ọ na-akpọku ọhaneze ka ha leghàrá ozi ndị ahụ anya ma gbakụtakwa ha azụ; ọ dụkwazịrị ndị na-akụpụ ụdị ozi dị etu ahụ iji kpụtọọ aha ya na aha otu ndọrọndọrọ ahụ ka ha sepụ aka n'imē ihe dị etu ahụ ma kwụsịkwa iduhie ndị mmadụ, n'ihi na onye ọbụla aka kpààrà maka nke ahụ ga-abụ onye a ga-eji usoro iwu wee kụziere ihe ọkụ ji ntị oke eme.", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "Maazị Ejidike gàkwàzịrị n'ihu kwupụta na e nwègàsịrị ụfọdụ ebe mpụtàrà e dere n'akwụkwọ ndị ọrụ ha binyèrè aka dị̀ iche na nke ụlọọrụ INEC mechaara weputa, ya na ụfọdụ ebe ndị ọzọ APC nwetara mmeri dara ụda, mana INEC kàgbùrù mpụtàrà vootu a tụrụ n'ebe ahụ, ma mechaa gaa n'ihu wepụta mpụtara ọzọ dị iche na nke e nwetere n'ebe ahụ.", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "Iji maa atụ, o kwuru na onye 'Returning Officer' rụrụ ọrụ n'okpuruọchịchị ime obodo 'Orumba North' kwùrù na a tụghị akwụkwọ n'ebe ahụ, mana onye 'Electoral Officer' n'okpuruọchịchị na-ekwu na a tụrụ akwụkwọ n'ebe ahụ. O kwukwara na a kagburu vootu ndị APC ruru puku iri (10,000) n'ọnụọgụgụ n'Abatete, ma gaa n'ihu kpọpụta mpụtara akwụkwọ a tụrụ n'ebe ahụ; ma sịkwa na a tụrụ akwụkwọ naanị na 'polling unit' isii n'ime polling unit iri na asaa e nwere n'Uke, mana INEC gàkwara n'ihu kpọpụta mpụtara vootu a tụrụ ebe ahụ.", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "Dịka ọ na-akọwa na o wèrè ya ihe ruru nkeji iri na ise tupu ọ tụọ akwụkwọ nke ya ụbọchị ahụ, n'ihi nsogbu akụrụngwa BIVAS e jiri wee mee nhọpụta ahụ, Maazị Ejidike katọ̀kwàrà etu ya bụ akụrụngwa BIVAS siri wee bie nhọpụta ọchịchị ahụ aka ọjọọ ụbọchị ahụ, nke na o mere na ọtụtụ ndị mmadụ atụghị akwụkwọ ụbọchị ahụ, ma mekwa na nhọpụta ahụ agachaghị nke ọma etu o siri kwesi n'ebe dị icheiche.", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "Ọ kpọkuzịrị ụlọọrụ INEC ka ha lebàrá ihe ndị a niile anya, ma mee ihe kwesiri ekwesi, maka na ọ na-abụ e mee nwata ka e mere ibe ya, obi adị ya mma. ", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "Igbo sị̀ na ọ na-adịkwa mma oke amala ụma taa àkpà dibịa; ma dibịà amakwala ụma bụọ oke ọnụ.", "author": "Izunna Okafor", "title": "Anambra 2021: O Nweghị Mgbe M Jiri Koropu Maọbụ Dàá n'Ọnịcha —Ejidike, Onyeisi APC", "category": "Ndọrọndọrọ Ọchịchị"},
{"text": "Igbo sị na ọ naghị adị mma okenye ịnọ n'ụlọ ewu amụọ n'ọgbụ.", "author": "Izunna Okafor", "title": "Ịzọ Igwe: Ndị Amanuke Akpọkuola Gọọmenti Ka Ọ Gbatara Ha Ọsọ Enyemaka", "category": "Ndọrọndọrọ Ọchịchị"},
{"text": "N'ihi nke ahụ, ndị obodo Amanuke dị n'okpuru ọchịchị 'Awka North' akpọkuola ma rịọ gọọmenti steeti Anambra ka ọ gbatara ha ọsọ enyemaka n'ihi nsogbu ịzọ igwe na-achọ ịdapụta n'obodo ahụ.", "author": "Izunna Okafor", "title": "Ịzọ Igwe: Ndị Amanuke Akpọkuola Gọọmenti Ka Ọ Gbatara Ha Ọsọ Enyemaka", "category": "Ndọrọndọrọ Ọchịchị"},
{"text": "Ndị okenye na ndị e ji okwu ha agba izù n'obodo Amanuke a maara dịka \"Oke-Ọkpa Irunese” bụ ha kpọrọ oku mgbataọsọ a na nnukwu ọgbakọ ha nwere na nsonso a ma bụrụkwa nke ha nọ na ya wee kpọọ òkù ka e nwee udo, ọbụladị dịka ha kpọkuru ụmụnne abụọ ahụ na-enwe nsogbu ahụ ka ha gbasoo udo.", "author": "Izunna Okafor", "title": "Ịzọ Igwe: Ndị Amanuke Akpọkuola Gọọmenti Ka Ọ Gbatara Ha Ọsọ Enyemaka", "category": "Ndọrọndọrọ Ọchịchị"},
{"text": "N'okwu ya n'ebe ahụ n'aha ndị òtù ahụ, onye kacha bụrụ okenye n'obodo ahụ, bụ Mokwugwo Ughanwa gbarụrụ ihu banyere ogoogo okwu ahụ rugoro na ya ugbua, nke na o ruola ụlọikpe, n'ebughị ụzọ ruo n'aka ndị na-ahụ maka ihe gbasaara omenala n'obodo ahụ ka ha buru ụzọ tinye ya ọnụ maọbụ mee nnyocha kwesiri ekwesi banyere ya. ", "author": "Izunna Okafor", "title": "Ịzọ Igwe: Ndị Amanuke Akpọkuola Gọọmenti Ka Ọ Gbatara Ha Ọsọ Enyemaka", "category": "Ndọrọndọrọ Ọchịchị"},
{"text": "Dịka ọ na-eme ka a mara na okwu ahụ ekwewsighị iru ụlọikpe maọbụ gbasàá ruo ogoogo ahụ ọ nọ na ya ugbua, ọ kọwara na oche eze obodo ahụ ekwesighị ịbụ ihe a ga-eji na-egwu okwe ndọrọndọrọ ọchịchị, ọbụladị dịka o mere ka a mara na ọ bụ otu nwoke ji ego na-esuwanye nsogbu na ọgbaaghara ahụ ma na-eme ka ọ na-akawanye njọ.", "author": "Izunna Okafor", "title": "Ịzọ Igwe: Ndị Amanuke Akpọkuola Gọọmenti Ka Ọ Gbatara Ha Ọsọ Enyemaka", "category": "Ndọrọndọrọ Ọchịchị"},
{"text": "Na ntụnye nke ya, otu onye ọzọ selitere isi n'obodo ahụ, bụ Emezie Nwokoye kwàrà arịrị na ya bụ nsogbu na-akawanye njọ kwa ụbọchị, ma kwuo na ọ bụrụ na e gbubìghì ya bụ agwọ ọdụ ugbua, ị mara na o nwere ike itokwu ogologo ma tagbuo mmadụ n'ọdịnihu, n'ihi na ya bụ nsogbu nwere ike ịkpụtọ aha obodo ahụ maọbụ wèta mbibi n'ụzọ dị iche iche. ", "author": "Izunna Okafor", "title": "Ịzọ Igwe: Ndị Amanuke Akpọkuola Gọọmenti Ka Ọ Gbatara Ha Ọsọ Enyemaka", "category": "Ndọrọndọrọ Ọchịchị"},
{"text": "Dịka ọ na-adụ ndị so akwanye ọkụ na nsogbu ahụ ọdụ ka ha sepụ mma n'akịdị ma gbasoo udo na ụzọ iwu kwàdòrò, ọ rịọzịrị enyemaka na mgbataọsọ gọọmenti iji gbochie ya bụ nsogbu ịbà n'ihe ọzọ ka njọ.", "author": "Izunna Okafor", "title": "Ịzọ Igwe: Ndị Amanuke Akpọkuola Gọọmenti Ka Ọ Gbatara Ha Ọsọ Enyemaka", "category": "Ndọrọndọrọ Ọchịchị"},
{"text": "N'okwu nke ya n'aha ụmụnwaanyị, Oriakụ Gladys Enemuo na Oriakụ Charity Anaedozie kpọkuru mmadụ abụọ na-enwe nsogbu ahụ ka ha wèlata okwu ahụ ụlọ ma nọrọ n'ụlọ kpezie esemokwu ha. Ha kwuru na ọ gbara ha ngharị etu onye esoghị wee mee nhọpụta maka ịzọ igwe ga-esi si n'ụzọ mkpụkè wee na-agwọgharị ihe niile ma na-agbanwèzị ebumnobi ndị mmadụ; ọbụladị dịka ha kpọkuru na-azọ ọkwa ahụ ka ha kpezie ma kwụsị ime ka okwu ahụ gaa n'ihu.", "author": "Izunna Okafor", "title": "Ịzọ Igwe: Ndị Amanuke Akpọkuola Gọọmenti Ka Ọ Gbatara Ha Ọsọ Enyemaka", "category": "Ndọrọndọrọ Ọchịchị"},
{"text": "Aka na-achị steeti Anambra Gọvanọ Willie Obianọ enyefèéla amụmà ego ọrụ ahọ na-abịa abịa, bụ ahọ 2022 n'aka ndị ụlọ omeiwu steeti ahụ maka inyòchà, ilebà ya anya na ime ihe ndị ọzọ e kwesiri ime iji nabàta ma bìnye aka na ya.", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": "Nke a bụ n'ịgbasò mkpebi ahụ Gọvanọ Obianọ mere na amụma ego ọrụ steeti ahụ ga na-aga n'usòrò ọnwa Jenụwarị ruo ọnwa Disemba, n'abụghị n'agbàtà etitì otu ahọ na ibè ya.", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": "Ya bụ amụmà ego ọrụ bụ nke dị otu narị ijeri naịra na iri anọ na otu, na ụma nde naịra iri iteghete na asaa (N141.97b); ma bụrụkwa nke pasenti iri isii na asaa n'ime ya bụ maka ọrụ mmepe, ebe pasenti iri atọ na atọ n'ime ya bụ maka ịkwụ ụgwọ na ihe ndị ọzọ a na-eme na mgbe na mgbe. ", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": "N'amụmà ego ọrụ ahụ, ịrụ okporoụzọ na ọrụ mmepe ndị ọzọ ga-ewè ijeri naịra iri abụọ na atọ; ọrụ ụgbo ga-ewe ijeri naịra atọ, ebe a ga-etinye ijeri naịra atọ na ụma iri atọ na abụọ n'agụmakwụkwọ; tinye ijeri naịra atọ na ụma iri anọ na abụọ n'ihe gbasaara gburugburu; tinye ijeri naịra abụọ na narị puku naịra asatọ n'ịkwàlite ndị ntorobịa; tinye ijeri naịra ise na ụma asatọ n'ịkwalite obere ahịa na ụlọ mmepụta ngwaahịa (SMEA), ma tinyekwazie ijeri naịra abụọ na otu n'ịkwalite ihe gbasaara mmiri ọñụñụ na ihe e ji akwalite ọnọdụ obibindụ ọhaneze.", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": " ", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": "Ọrụ ịkwalite mmepe ime-ime obodo ga-ewe otu ijeri naịra na ụma anọ,  iji bido àgbà nke atọ nke amụmà inye obodo ọbụla ego ka ha wee họrọ ma rụọ ihe dị ha mkpà, ya na iji nyekwara ndị ọlụsị aka. ", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": "N'okwu ya oge ọ na-edobe amụma ego ọrụ ahụ n'ihu ndị omeiwu ahụ, Gọvanọ Obianọ kọwara ya dịka nke gbakwasara ụkwụ n'ịkwàlitekwuo ezi ọrụ ọ rụgoro na steeti ahụ kemgbe ahọ asaa gara aga ma mee ka o guzosie ike, n'ebughị n'obi itinyekwu ego n'ụtụ isi n'ime ahọ na-abịa abịa.", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": "O kwuru na ọchịchị ya na-agbasi mbọ ike ma na-emezupụta amụmà ego ọrụ steeti ahụ, n'agbanyeghị etu ọnọdụ akụnụba ala Nigeria siri debe imi na ọnụ. O kelekwazịrị ndị omeiwu steeti ahụ maka nkwàdo ha na-enye ya site n'etu ha si arụkọ ọrụ ọnụ kemgbe ahọ asaa gara aga; ọbụladị dịka ọ rịọrọ ha ka ha mee mee ngwa binye aka n'amụmà ego ọrụ ahụ ngwangwa dịka a tụrụ anya, n'ihi na amụma ego ọrụ ahụ ga-enye aka n'imezupụta atụmatụ mmepe ahụ a kpọrọ 'Anambra Vision 2070'.", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": "Na nzaghachi ya n'aha ndị omeiwu ahụ, Ọkaokwu ụlọ omeiwu steeti ahụ, bụ Maazị Uche Okafor kwuru na Gọvanọ Obianọ emezupụtala ihe o kwuru banyere ọdụ ụgbọelu mba ụwa Anambra, ogige ụlọ ezumezu mba ụwa Anambra a na-arụ n'Awka, ama egwuregwu 'Awka City Stadium' na ọrụ ngo ndị ọzọ ọ rụtụrụ aka oge ọ bịara inyefe ha amụmà ego ọrụ nke ahọ 2021.", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": "O kwuru na ha bụ ndị omeiwu ga-enyòcha ma lebà anya amụmà ego ọrụ ahụ nke ọma, jide n'aka na ọ dabara adaba n'ihe ụmụafọ Anambra chọrọ, ma binyekwa ya aka ma ha lebàchaa ya anya.", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": "O kelere Gọvanọ Obianọ maka ịnọgidesi ike na mkpebì ya ịhụ na amụma ego ọrụ steeti ahụ na-aga n'àgbàtà ọnwa Jenụwarị ruo ọnwa Desimba.", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": "Mmemme inyefè amụmà ego ọrụ ahụ bụ nke weere ọnọdụ n'ụlọ omeiwu steeti ahụ dị n'Awka, ma bụrụkwa nke dọtara ọtụtụ ndịisi ụlọọrụ gọọmenti dị icheiche na steeti ahụ, ndị eze ọdịnala, na ndị ọzọ e ji okwu ha agba izu na ngalaba dị icheiche na steeti ahụ.", "author": "Izunna Okafor", "title": "Gọvanọ Obianọ Enyefèéla Amụmà Ego Ọrụ Ahọ 2022 n'Aka Ndị Omeiwu Anambra", "category": "Ndọrọndọrọ Ọchịchị"},
{"text": "Igbo sị a ọ na-adị mma ịkwado ụlọ n'oge tupuu oge ụra eruo ", "author": "Izunna Okafor", "title": "Agam Etinye Anya Nke Ọma n'Ihe Metụtara Ụmụnwaanyị na Ụmụaka— Oriakụ Soludo", "category": "Ndọrọndọrọ Ọchịchị"},
{"text": "Ka ọ dị taa, Oriakụ Nonye Soludo, bụ nwunye Ọkammụta Chukwuma Soludo, onye ahụ a họpụtara ọhụrụ ịbụ gọvanọ steeti Anambra emeela ka a mara na ihe metụtara ọdịmma ụmụnwaanyị na ụmụaka so n'isi sekpụ ntị n'ihe ọ ga-elebàkarị anya ma ọ bụrụ na di ya banye n'ọkwa kpọmkwem dịka gọvanọ steeti ahụ.", "author": "Izunna Okafor", "title": "Agam Etinye Anya Nke Ọma n'Ihe Metụtara Ụmụnwaanyị na Ụmụaka— Oriakụ Soludo", "category": "Ndọrọndọrọ Ọchịchị"},
{"text": "Oriakụ Soludo kwupụtara nke a n'okwu ya n'Awka bụ isi obodo steeti Anambra, bụkwa ebe ọ nọrọ wee kwuo na ụmụnwaanyị bụ ndị kachasị n'ọnụọgụgụ, bụrụkwa ndị na-atụnye ụtụ nke ukwuu n'ịkwàlìtè mmepe obodo, kọwakwa ụmụaka dịka ọdịnihu nke steeti ahụ.", "author": "Izunna Okafor", "title": "Agam Etinye Anya Nke Ọma n'Ihe Metụtara Ụmụnwaanyị na Ụmụaka— Oriakụ Soludo", "category": "Ndọrọndọrọ Ọchịchị"},
{"text": "O mere ka a mara na ọ bụ eziokwu na di ya enweela ma hazie atụmatụ ihe ọ ga-emegasịrị ụmụnwaanyị ma ọ banye n'ọkwa, mana ya onwe ya ga-agbàkwụnyekwu ihe na ya site n'ịtụpụtasịkwa atụmatụ nke ya na ebumnobi ya banyere ụmụnwaanyị na ụmụaka steeti ahụ.", "author": "Izunna Okafor", "title": "Agam Etinye Anya Nke Ọma n'Ihe Metụtara Ụmụnwaanyị na Ụmụaka— Oriakụ Soludo", "category": "Ndọrọndọrọ Ọchịchị"},
{"text": "Ya bụ agụ nwaanyị gosipụtakwara ezi mmasị o nwere n'ihe gbasaara adịmọcha na ezi ọnọdụ ahụik, ma kwe nkwà na ọ ga-agbasikwa mbọ ike ịkwàlite ezi ọnọdụ adịmọcha na ahụike, buo agha megide ihe dị icheiche na-ewèta ọnwụ nne na ọnwụ nwa na mpahara ebe dị ichiche na steeti ahụ.", "author": "Izunna Okafor", "title": "Agam Etinye Anya Nke Ọma n'Ihe Metụtara Ụmụnwaanyị na Ụmụaka— Oriakụ Soludo", "category": "Ndọrọndọrọ Ọchịchị"},
{"text": "O kelere nwunye Gọvanọ Willie Obianọ, bụ Oriakụ Ebelechukwu Obianọ nà òtù ọrụ obiebere ya bụ 'Caring Family Enhancement Initiative, CAFE' maka itute olileanya ọtụtụ ndị mmadụ na steeti ahụ; ma kwe nkwa na ọ ga-agbasokwa usoro na atụmatụ ahụ, iji gaa n'ihu n'itute olileanya ọtụtụ ndị mmadụ, ọkachasị n'ime-ime obodo dị icheiche, ka ikuke ezi ọchịchị gọọmenti wee kùsa ha.", "author": "Izunna Okafor", "title": "Agam Etinye Anya Nke Ọma n'Ihe Metụtara Ụmụnwaanyị na Ụmụaka— Oriakụ Soludo", "category": "Ndọrọndọrọ Ọchịchị"},
{"text": "Ọ rịọkwazịrị ọhaneze Ndị Anambra, ọkachasị ụmụnwaanyị ka ha dọnyere ya ukwu ma nyekwa ya nkwàdo kwesiri ekwesi, ma mekwa ka a mara na ha dị njikere ịnabàtà ọmarịcha atụmatụ ọbụla mmadụ jiri bịa, iji nyere ya aka imezùpùtè ezi ebumnobi o nwere maka ụmụnwaanyị na ụmụaka, na iji bulikwa steeti ahụ n'ogoogo dị elu.", "author": "Izunna Okafor", "title": "Agam Etinye Anya Nke Ọma n'Ihe Metụtara Ụmụnwaanyị na Ụmụaka— Oriakụ Soludo", "category": "Ndọrọndọrọ Ọchịchị"},
{"text": "Izunna Okafor dere akụkọ a ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Oke itimkpu ọñụ dara n'ọnụ ụtụtụ ụbọchị Wenezdee, oge ụlọọrụ ahụ na-ahụ maka nhọpụta ọchịchị, bụ ụlọọrụ 'Independent National Electoral Commission (INEC)' kwuwàrà ma kpọpụta Ọkammụta Charles Chukwuma Soludo dịka onye tuuru ùgò na nhọpụta ọchịchị ọkwa gọvanọ ahụ e mere na steeti Anamba na nsonso a.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Ọ bụ onye ji ọkwa 'Returning Officer' maka nhọpụta ọchịchị ahụ ma bụrụkwa onyeisi Mahadum Calabar, bụ Ọkammụta Florence Obi kpọpụtara ya bụ mpụtara ikpeazụ nke nhọpụta ahụ n'isi ụlọọrụ INEC dị n'Awka bụ isi obodo steeti ahụ.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "N'okwu ya oge ọ na-akpọpụta mpụtara ahụ n'Awka, ya bụ Ọkammụta, onye nyere nkọwa banyere etu ọnọdụ siri gbata kwụrụ na ya bụ nhọpụta, mèrè ka a mara na ọ bụ ụbọchị ụka ka a malitere kpọba mpụtara ntụliaka ahụ, mana a kpọruzịghị ya n'isi n'ihi na a tụghị akwụkwọ n'Ihiala, nke pụtara na atụmakwụkwọ ahụ ezughị òkè. Ọ bụ nke a mezịrị e jiri wee hibegharịa ụbọchị Tuzdee, abalị iteghete nke ọnwa Novemba dịka ụbọchị a ga-emegharị nhọpụta ọchịchị n'okpuruọchịchị ahụ.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Ọ kpọpụtakwara mpụtara ole otu ndọrọndọrọ ọbụla nwetere na ntụliaka nke e mere ụbọchị Satọdee, ma kwukwazie na a ga-agbakwụnye ya mpụtàrà nke e nwetere na ntụliaka nke ahụ e mere n'Ihiala, iji wee nwete mkpokọta ọnụọgụgụ vootu niile a tụrụ, nà nke otu ndọrọndọrọ ọbụla nwetere, ka e wee mara onye na otu ndọrọndọrọ tuuru ugo na nhọpụta ahụ.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Ka ọ gbakọchazịrị mpụtàrà ntụliaka niile ahụ, o kwuwara na ọ bụ Ọkammụta Soludo tùùrù ùgo, n'ihi na ọ bụ ya nwetara ọnụọgụgụ vootu kachasị n'ime vootu otu ndọrọndọrọ iri na asatọ sonyéré na ntụliaka ahụ nwètàrà. Dịka o siri kpọpụta, mkpokọta ọnụọgụgụ niile ahụ otu ndọrọndọrọ dị icheiche nwetara ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Dịka o siri kpọpụta ya, mpụtara ikpeazụ na onụọgụgụ vootu otu ndọrọndọrọ ọchịchị ọbụla na onye ọbụla soro wee zọọ ọkwa ahụ nwetere na ntụliaka ahụ bụ:", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": " ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "1. Godwin Maduka (A) — 2,054", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "2. Ben Etiaba (AA) — 83", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "3. Chidozie Nwankwo (AAC) —588", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "4.  Akachukwu Nwankpo (ADC) — 324", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "5. Afam Ume-Ezeoke (ADP) — 773", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "6. Andy Uba (APC) — 43,285", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "7. Chukwuma Soludo (APGA)  — 112,229", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "8. Geoff Onyejegbu (APM) — 301", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "9. Azubuike Philip (APP) — 139", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "10. Okeke Chika Jerry (BP) — 186", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "11. Obiorah Agbasimelo (LP) — 2802", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "12. Leonard Emeka (NNPP) — 117", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "13. Ezenwafor Victor (NRM) — 213", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "14. Valentine Ozigbo (PDP) 53,807", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "15. Nnamdi Nwgbo (PRP) —437", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "16. Uzor Obinna Godwin (SDP) —842", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "17. Ifeanyi Ubah (YPP) 21,261", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "18. Okonkwo Obiorah Frances (ZLP) 2,082", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "O kwukwara na mkpokọta ọnụọgụgụ ndị debànyèrè aha maka ịtụ akwụkwọ n'Anambra dị 2466638, kwuo na ọnụọgụgụ ndị bịara ịtụ akwụkwọ dị 253,388, kwuo na ọnụọgụgụ vootu dị mma dị 241,523; kwuo na ọnụọgụgụ vootu ndị adịghị mma dị 8,108, ma kwukwazie na ọnụọgụgụ vootu niile a tụrụ na nhọpụta ahụ dị 249,631.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Mpụtara ahụ na-akọwakwa na otu ndọrọndọrọ APGA nwetere mmeri n'ime okpuruọchịchị iri abụọ na otu e nwere na steeti ahụ, PDP nwete mmeri n'otu okpuruọchịchị, YPP nwetekwa mmeri n'otu okpuruọchịchị.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Lee ka o siri zoo ma gbachaa n'okpuruọchịchị dị icheiche:", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(1) Dunukofia", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 1991", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 4124", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 1680", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 1360", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(2) Awka South  ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 2595", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 12,891", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 5498", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 919", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(3) Oyi LGA ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 2830", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 6133", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 2484", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 900", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(4) Ayamelum ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 2409", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 3424", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 2804", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 407", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(5) Anaocha ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 2085", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 6911", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 5108", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 868", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(6) Anambra East ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 2034", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 9747", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 1380", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 559", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(7) Idemili South ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 1039", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 2312", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 2016", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 752", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(8) Onitsha South ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 2050", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 4281", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 2253", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 271", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(9) Njikoka ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 3216", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 8803", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 3409", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 924", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(10) Nnewi North ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 1278", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 3369", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 1511", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 6485", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(11) Orumba South ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 2060", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 4394", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 1672", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 887", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(12) Ogbaru ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 1178", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 3051", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 3445", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 484", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(13) Onitsha North ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 3909", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 5587", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 3781", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 682", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(14) Aguata ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 4773", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 9136", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 3798", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 1070", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(15) Ihiala ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Nwa amadi ahụ ji aha otu ndọrọndọrọ ọchịchị 'African Democratic Congress (ADC)' were azọ ọkwa Gọvanọ steeti Anambra na nhọpụta ọchịchị ahụ a ga-eme n'abalị isii nke ọnwa Nọvemba ahọ a, bụ Dọkịta Akachukwu Nwankpọ ekwuola na ọ ga-eji usoro ọchịchị Ụmụnna wee kwàlite ọchịchị onyekwuoucheya n'ime steeti ahụ ma ọ bụrụ gọvanọ.", "author": "Izunna Okafor", "title": "Anyị Ga-Eji Usoro Ọchịchị Ụmụnna Wee Kwàlite Ọchịchị Onyekwuoucheya n'Anambra —ADC", "category": "Ndọrọndọrọ Ọchịchị"},
{"text": "APC 343", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 8283", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 2485", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 344", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(16) Idemili North ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 2291", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 5358", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 2312", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 902", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Onyeisi ngalaba mgbasaozi n'òtù achụmta nkwàdo Dọkịta Nwankpọ, bụ Dọkịta Harris Chuma-Odili, bụ ya kwupụtara nke n'aha Nwankpọ, oge ya na ndị nta akụkọ na-akparịta ụka n'Awka bụ isi obodo steeti Anambra na nsonso a.", "author": "Izunna Okafor", "title": "Anyị Ga-Eji Usoro Ọchịchị Ụmụnna Wee Kwàlite Ọchịchị Onyekwuoucheya n'Anambra —ADC", "category": "Ndọrọndọrọ Ọchịchị"},
{"text": "Dịka o siri kọwaa, atụmatụ ahụ, nke ọ kpọrọ “Umunna Revolution\" (n'asụsụ bekee) ga-agbaso usoro ọchịchị ụmụnna e jiri mara Ndị Igbo wee mee ka gọọmentị dị ụmụ mmadụ nso, ma mekwa ka onye ọbụla, ma ndị bi n'ime-ime obodo nwee ike irite uru na iketà òkè site n'aka gọọmenti.", "author": "Izunna Okafor", "title": "Anyị Ga-Eji Usoro Ọchịchị Ụmụnna Wee Kwàlite Ọchịchị Onyekwuoucheya n'Anambra —ADC", "category": "Ndọrọndọrọ Ọchịchị"},
{"text": "Ọ kpọpụtasịrị ọtụtụ úrù dị icheiche usoro ahụ ga-ewèta ma ọ bụrụ na e tinye ya n'ọrụ, nke gụnyere ime ka ọnụ ruo ndị mmadụ n'okwu na gọọmenti, ịkwalite ọnọdụ obibindụ ụmụafọ steeti ahụ na ezinụlọ dị icheiche, igbochi ajọ ọnọdụ nchekwa na ibèlàtà mpụ na arụrụala n'obodo site n'itinye ndị ntorobịa n'ihe a na-eme.", "author": "Izunna Okafor", "title": "Anyị Ga-Eji Usoro Ọchịchị Ụmụnna Wee Kwàlite Ọchịchị Onyekwuoucheya n'Anambra —ADC", "category": "Ndọrọndọrọ Ọchịchị"},
{"text": "O kwupụtara ezi olileanya o nwere na atụmatụ ahụ ga-amịta mkpụrụ a tụrụ anya n'ịkwàlite ezi ọnọdọ mmepe obodo, ma sịkwa na steeti ndị ọzọ ga-amàlitekwa iñòmì na itinye atụmatụ ahụ n'ọrụ, ọkachasị na mpaghara ala Igbo, maka na ọ bụ usoro dịbara gboo n'ala Igbo, ma na-achọzịkwa ịnwụ anwụ ugbua n'ihi óké nñòmi usoro ọchịchị ndị ọcha.", "author": "Izunna Okafor", "title": "Anyị Ga-Eji Usoro Ọchịchị Ụmụnna Wee Kwàlite Ọchịchị Onyekwuoucheya n'Anambra —ADC", "category": "Ndọrọndọrọ Ọchịchị"},
{"text": "Na ntụnye nke ya, onyeisioche òtù ADC n'ala Nigeria, bụ Maazị Ralph Nwosu kọwara usoro ahụ dịka nke magburu onwe ya, ma kwukwa na ọ ga-enye aka ịkwalite usoro ezinụlọ; ọbụladị dịka ọ katọrọ ma gbarụọ ihu banyere ajọ ọnọdụ nchekwa dịzị n'ala Nigeria ugbua.", "author": "Izunna Okafor", "title": "Anyị Ga-Eji Usoro Ọchịchị Ụmụnna Wee Kwàlite Ọchịchị Onyekwuoucheya n'Anambra —ADC", "category": "Ndọrọndọrọ Ọchịchị"},
{"text": "Ọ kpọkuru gọọmenti etiti ka o mee ngwa tọhàpụ onyeisi ndị òtù 'Indigenous People of Biafra (IPoB)', bụ Maazị Nnamdị Kanu, ma gbasoo usoro mkparịtaụka, iji wèta udo tọrọ àtọ ma belata ịkpọ gànị-ganị na nsogbu ndị ọzọ a na-enwegasị n'ala Nigeria, ọkachasị na mpaghara ndịda-ọwụwa anyanwụ, n'ihi ojiji ahụ e ji Maazị Kanụ.", "author": "Izunna Okafor", "title": "Anyị Ga-Eji Usoro Ọchịchị Ụmụnna Wee Kwàlite Ọchịchị Onyekwuoucheya n'Anambra —ADC", "category": "Ndọrọndọrọ Ọchịchị"},
{"text": "O jikwazịrị ohere ahụ wee dụọ ndị ntorobịa òkù ka ha sepụ aka n'isunye ọgbaaghara, ma kpọkuo Ndị Anambra ka ha pụta n'ìgwè tụọ akwụkwọ n'abalị isii nke ọnwa ọzọ; iji hụ na onye ha achọghị ka ọ chịa ha achịghị ha maọbụ bụrụ onye e guzobere ka ọ chịa ha n'ike.", "author": "Izunna Okafor", "title": "Anyị Ga-Eji Usoro Ọchịchị Ụmụnna Wee Kwàlite Ọchịchị Onyekwuoucheya n'Anambra —ADC", "category": "Ndọrọndọrọ Ọchịchị"},
{"text": "Onye ọzọ tinyere ọnụ n'okwu n'ebe ahụ gụnyèrè odeakwụkwọ izugbe òtù ndọrọndọrọ ADC n'ime steeti Anambra, bụ Maazị Gabriel Anthony, bụkwá onye tinyere ọnụ kpọkuo ụmụafọ steeti ahụ ka ha kwàdo ADC na ọmarịcha atụmatụ ahụ ma pụtakwa n'uju tụọ akwụkwọ ụbọchị satọdee abụọ na-abịa abịa ..", "author": "Izunna Okafor", "title": "Anyị Ga-Eji Usoro Ọchịchị Ụmụnna Wee Kwàlite Ọchịchị Onyekwuoucheya n'Anambra —ADC", "category": "Ndọrọndọrọ Ọchịchị"},
{"text": "(17)  Ekwusigo ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 1237", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 2570", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 1857", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 727", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(18)  Nnewi South ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 1307", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 3243", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 2226", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 1327", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(19) Orumba North ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC - 2672", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA - 4787", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP - 1847", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP- 655", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(20) Awka North ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 755", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 1908", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 840", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 381", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "(21) Anambra West ", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APC 1233", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "APGA 1918", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "PDP 1401", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "YPP 357", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "N'okwu ya banyere nhọpụta ahụ, onyeisi ụlọọrụ INEC na steeti Anambra, bụ Dọkịta Nkwachukwu Orji kọwara nhọpụta ahụ dịka nke gara siriri-werere, n'ụzọ udo na n'ụzọ ghe anya oghe, ma kelekwazie Ndị Anambra na ndị otu dị icheiche nyere aka ịhụ na ya bụ nhọpụta ọchịchị gara nke ọma ma gakwa n'ụzọ udo, n'agbànyèghị ihe ọdachi na ihe egwu niile dapụtara na mbido nà oge a na-akwado ya bụ ntụliaka.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "N'okwu ya oge ọ na-anabata mmeri ahụ, Ọkammụta Soludo, onye ọñụ jupụtara obi, kọwara na ọ bụ ọchịchọobi Chineke na ọ ga-enwete ya bụ mmeri, maka na ọ bụ Chukwu na-eme eze, ọbụladị dịka o kelekwara ụmụafọ steeti Anambra maka ezi ntụkwasịobi ha nwere na ya na n'otu ndọrọndọrọ ọchịchị APGA, wee nye ya nkwado dị ịtụnanya. Dịka ọ na-ekwu na ọ bụ ahọ iri na abụọ gara aga ka ndị Anambra malitere chọba ya ka o jeere ha ozi, bụzị nke Chineke mezịrị ka ọ pụta ihe ugbua, o kwekwazịrị nkwà na ọ gaghị agharịpụ ha, site n'inye aka Chineke na ezi nkwàdo ha.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "O kelere aka na-achị steeti Anambra, bụ Gọvanọ Willie Obianọ, ndị ndu na ndịisi otu ndọrọndọrọ APGA, na ọtụtụ ndị ọzọ nyere aka ime ka nrọ ahụ pụta ìhè, ma kọwakwa nhọpụta ahụ, usoro na akụrụngwa BIVAS ahụ e jiri mee ya dịka nke magburu onwe ya, n'agbanyeghị na e nwegasịrị ihe iche aka mgba n'ụfọdụ ebe.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Ọ kpọkuzịrị Ndị Anambra ka ha jisie ike na-akwàdo aka na-achị steeti ahụ ugbua, bụ Gọvanọ Obianọ nà otu ndọrọndọrọ APGA, ka ya bụ ezi ọchịchị dị na steeti ahụ wee na-agawanye n'ihu. Oge ọ na-ekwe ha nkwà ezi njikọaka, ọ dụkwazịrị ndị ọzọ ya na ha zọrọ ọkwa ahụ ka ha nabata mmeri ahụ ma nyere ya aka n'ọrụ ibuli steeti ahụ n'ogoogo dị elu, maka na steeti ahụ bụ steeti ha niile.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Onyeisiala Muhammadu Buhari, Gọvanọ Willie Obianọ, gọvanọ Benue bụ Samuel Ortom na ọtụtụ ndị ọzọ ọnụ na-eru n'okwu na ngalaba dị icheiche n'ala Nigeria na na mba ofesi ekeleela Ọkammụta Soludo maka nturuugo ya, site n'ozi dị icheiche ha kụpụrụ ụbọchị Wenezdee banyere nhọpụta ọchịchị ahụ.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Ọkammụta Soludo na osote ya, bụ́ Dọkita Onyekachukwu Ibezim, bụkwazị ndị a ga-edu n'iyi ọrụ iweghara ọkwa dịka gọvanọ na osote gọvanọ steeti Anambra n'abalị iri na asaa nke ọnwa Maachị ahọ 2022, bụ oge agba ọchịchị nke abụọ nke Gọvanọ Obianọ ga-abịa na njedobe.", "author": "Izunna Okafor", "title": "Nhọpụ̀ta Ọchịchị Anambra: Lee Ka O Siri Zòó Ma Gbachaa", "category": "Ndọrọndọrọ Ọchịchị"},
{"text": "Ụlọọrụ ahụ na-ahụ maka nhọpụta ọchịchị n'ala Nigeria, bụ ụlọọrụ 'Independent National Electoral Commission (INEC)' ekwuola hoohaa na e nweghị nlaghachiazụ ọbụla gbasaara ụbọchị a ga-eme nhọpụta ọchịchị steeti Anambra, n'ihi na a ga-emerịrị ya bụ nhọpụta dịka e siri kàá ya, n'ụbọchị ahụ e tinyere ya, bụ ụbọchị Satọdee, abalị isii nke ọnwa a bụ Nọvamba ahọ a.", "author": "Izunna Okafor", "title": "A Ga-Emerịrị Nhọpụta Ọchịchị Anambra, Ndị Anambra Gaanụ Tụọ Akwụkwọ — Yakubu", "category": "Ndọrọndọrọ Ọchịchị"},
{"text": "Onyeisioche ụlọọrụ INEC, bụ Ọkammụta Mahmood Yakubu bụ ya kwupụtara nke a n'ọgbakọ pụrụ iche ya na ndị dị icheiche e ji okwu ha agba izu na ndịisi ụlọọrụ nchekwa dị icheiche nwere na nsonso a banyere nhọpụta ọchịchị ahụ a na-akwadobe.", "author": "Izunna Okafor", "title": "A Ga-Emerịrị Nhọpụta Ọchịchị Anambra, Ndị Anambra Gaanụ Tụọ Akwụkwọ — Yakubu", "category": "Ndọrọndọrọ Ọchịchị"},
{"text": "Ọgbakọ ahụ dọtara ndị sitere ụlọọrụ INEC, ndị uweojii, ndị ọrụ agha ala Nigeria, ndị ụlọọrụ 'Department of State Service (DSS)', ndị ụlọọrụ 'Nigerian Security and Civil Defence Corps (NSCDC)', ndị ọrụ na-ahụ maka njem awele n'okporoụzọ, bụ ụlọọrụ 'Federal Road Safety Corps (FRSC)' tinyere ụfọdụ ndị ọzọ.", "author": "Izunna Okafor", "title": "A Ga-Emerịrị Nhọpụta Ọchịchị Anambra, Ndị Anambra Gaanụ Tụọ Akwụkwọ — Yakubu", "category": "Ndọrọndọrọ Ọchịchị"},
{"text": "Onyeisioche INEC, bụ Ọkammụta Yakubu kwere nkwà na a ga-enye otu ndọrọndọrọ ọchịchị ọbụla na ndị nkwàdo ha ezi ọnọdụ dị larịị ụbọchị ahụ iji tụọ akwụkwọ; ma kpọkuzie ndị Anambra ka ha pụta bịa tụọ akwụkwọ ụbọchị ahụ, maka na e tinyechaala ezi atụmatụ n'ọrụ, iji ịhụ na e nwere ezi ọnọdụ nchekwa ụbọchị ahụ. ", "author": "Izunna Okafor", "title": "A Ga-Emerịrị Nhọpụta Ọchịchị Anambra, Ndị Anambra Gaanụ Tụọ Akwụkwọ — Yakubu", "category": "Ndọrọndọrọ Ọchịchị"},
{"text": "O nyekwazịrị owuweanya na égwù ọbụla adịghị, ma kpọkuzie onye ọbụla bụ onye Anambra so atụ akwụkwọ ka ọ pụta soro ibe ya tụọ akwụkwọ ụbọchị ahụ, karịa iji ụjọ dàárá ènwè n'elu.", "author": "Izunna Okafor", "title": "A Ga-Emerịrị Nhọpụta Ọchịchị Anambra, Ndị Anambra Gaanụ Tụọ Akwụkwọ — Yakubu", "category": "Ndọrọndọrọ Ọchịchị"},
{"text": "Na ntụnye nke ya, onyeisi ụlọọrụ INEC n'ime steeti Anambra, bụ Dọkịta Nkwachukwu Orji kwupụtanwòrò ezi njikere ụlọọrụ ahụ dị ịchịkọba nhọpụta ga-aga siriri-werere ma bụrụkwa nke ghe anya oghe n'enweghị nsogbu ọbụla.", "author": "Izunna Okafor", "title": "A Ga-Emerịrị Nhọpụta Ọchịchị Anambra, Ndị Anambra Gaanụ Tụọ Akwụkwọ — Yakubu", "category": "Ndọrọndọrọ Ọchịchị"},
{"text": "N'okwu ya, onyeisi ndị uweojii n'ime steeti Anambra, bụ Maazị Echeng Eworo nyekwàzịrị owuweanya na ndị ọrụ ya na ụlọọrụ ya dị njikere ịhụ na e nwere ezi ọnọdụ nchekwa ụbọchị ahụ, site na njikọaka ha na ụlọọrụ nchekwa ndị ọzọ; ma gwazie Ndị Anambra atụla egwu ịpụta iro ụbọchị ahụ n'ihi na o nweghị ihe na-eme.", "author": "Izunna Okafor", "title": "A Ga-Emerịrị Nhọpụta Ọchịchị Anambra, Ndị Anambra Gaanụ Tụọ Akwụkwọ — Yakubu", "category": "Ndọrọndọrọ Ọchịchị"},
{"text": "By Izunna Okafor", "author": "Chidi Igwe", "title": "Ọrụ Amalitela n'Okporo Ụzọ Enugwu-Ukwu -Nise—Nibo—Agu Awka", "category": "Naijiria"},
{"text": "N'imezupụta ezi ebumnobi ya ịhụ na e nwere ezi okpuru ụzọ na gburugburu niile nke steeti ahụ, gọọmenti steeti Anambra amalitela ọrụ idozigharị okporo ụzọ ahụ siri Enugwu-Ukwu wee gaa Nise, gaa Nibo, wee pụta Agụ Awka.", "author": "Chidi Igwe", "title": "Ọrụ Amalitela n'Okporo Ụzọ Enugwu-Ukwu -Nise—Nibo—Agu Awka", "category": "Naijiria"},
{"text": "Ya bụ ọrụ ndozigharị okporo ụzọ bụ nke Gọvanọ Willie Obianọ bagidere na ya na nsonso a, ma bụrụkwa nke Kọmishọna na-ahụ maka ọrụ okporo ụzọ na steeti ahụ, bụ Marcel Ifejiofor gara leta ka ọrụ si aga na ya na nsonso a. ", "author": "Chidi Igwe", "title": "Ọrụ Amalitela n'Okporo Ụzọ Enugwu-Ukwu -Nise—Nibo—Agu Awka", "category": "Naijiria"},
{"text": "N'okwu ya oge o letachara ka ọrụ si aga n'ebe ahụ, Kọmishọna Ifejiọfọr gosipụtara afọ ojuju ya banyere etu ihe si aga nakwa ogoogo e ji arụ ya bụ ọrụ. O kwupụtakwara obi ụtọ ya banyere etu ụlọọrụ ji ọrụ si arụ ọrụ ma n'ụbọchị ụka, iji hụ na a rụpụtara ọtụtụ ebe, ọkachasị ugbu a anwụ ka na-acha, tupuu mmiri amalitekwa izò nnukwu ọzọ.", "author": "Chidi Igwe", "title": "Ọrụ Amalitela n'Okporo Ụzọ Enugwu-Ukwu -Nise—Nibo—Agu Awka", "category": "Naijiria"},
{"text": "O mere ka a mara na e teela ụfọdụ mpaghara ụzọ ahụ malite n'Enugwu-Ukwu ruo na Nise, ma sịkwa na gọọmenti kpachara anya wee tinye uchu na mpaghara ahụ, n'ihi na ebe ahụ emebiela nke ukwuu ma dịkwa njọ nke ukwuu. O nyekwazịrị ndị na-agba n'ụzọ ahụ ndụmọdụ ka ha wetuo obi ma nwekwa ndìdì dịka ọrụ ka na-aga n'ihu n'ebe ahụ, n'ihi na ọrụ ga-akụrụ ọnụ n'ebe ahụ n'oge adịghị anya.", "author": "Chidi Igwe", "title": "Ọrụ Amalitela n'Okporo Ụzọ Enugwu-Ukwu -Nise—Nibo—Agu Awka", "category": "Naijiria"},
{"text": "O nyekwazịrị owuweanya na gọọmenti steeti ahụ agaghị ada mbà n'ịgbata ọsọ enyemaka n'ebe ọbụla okporo ụzọ nwere nsogbu na mpaghara niile nke steeti ahụ, ọ kachasị n'ebe dịkarịchara njọ. O kwere nkwa na gọọmenti ga-agbatakwa ọsọ ma lebàkwa anya n'ebe ndị ọzọ e nwere ajọ ọnọdụ okporo ụzọ dị etu ahụ na mpaghara steeti ahụ.", "author": "Chidi Igwe", "title": "Ọrụ Amalitela n'Okporo Ụzọ Enugwu-Ukwu -Nise—Nibo—Agu Awka", "category": "Naijiria"},
{"text": "Dịka nhọpụta ọkwa Gọvanọ ahụ a ga-eme n'ime steeti Anambra na-akpụdobe nso, aka na-achị steeti ugbua, bụ Gọvanọ Willie Obianọ ekwuola na nwa amadi ahụ ji aha otu ndọrọndọrọ 'All Progressive Grand Alliance (APGA)' were azọ ọkwa ahụ, bụ Ọkammụta Chukwuma Soludo ga-amalite ọrụ mmepe na ọchịchị steeti ahụ n'ebe ya onwe ya kwụsịrị tupu oge ọchịchị ya wee bịa na njedobe.", "author": "Izunna Okafor", "title": "Soludo Ga-Ebido Ebe M Kwụsịrị —Obianọ", "category": "Ndọrọndọrọ Ọchịchị"},
{"text": "Gọvanọ Willie Obianọ kwupụtara nke a oge ndị otu ndọrọndọrọ ahụ na-abàgide na mmemme achụmta nkwàdo n'ime okpuruọchịchị ime obodo dị icheiche na steeti ahụ, nke gụnyere okpurọchịchị Njikọka, Anaọcha, Awka North na Awka South.", "author": "Izunna Okafor", "title": "Soludo Ga-Ebido Ebe M Kwụsịrị —Obianọ", "category": "Ndọrọndọrọ Ọchịchị"},
{"text": "Mmemme achụmta nkwàdo ahụ bụ nke ọtụtụ ndị mmadụ nọ́gásị́ n'okpuruọchịchị ndị ahụ nupụtàrà n'ìgwè wee sonye na ya, ma bụrụkwa nke dọtagasịrị ọtụtụ ndị selitere isi nà ndị e ji okwu ha agba ìzù n'otu ndọrọndọrọ APGA.", "author": "Izunna Okafor", "title": "Soludo Ga-Ebido Ebe M Kwụsịrị —Obianọ", "category": "Ndọrọndọrọ Ọchịchị"},
{"text": "N'okwu ya n'ebe ahụ, Gọvanọ Obianọ dụrụ ndị bịara mmemme ahụ ọdụ ka ha hụta ya dịka ihe dị óké mkpà ịpụtà n'ìgwè wee soro tụọ akwụkwọ ụbọchị ahụ a ga-atụ akwụkwọ, bụ abalị isii nke ọnwa Nọvemba ahọ a, karịa ịnọ n'ụlọ ụbọchị ahụ.", "author": "Izunna Okafor", "title": "Soludo Ga-Ebido Ebe M Kwụsịrị —Obianọ", "category": "Ndọrọndọrọ Ọchịchị"},
{"text": "Ọ rụtụrụ aka n'ụfọdụ ihe dị icheiche ọchịchị ya meputegoro n'ime ahọ asaa gara aga, ma kwe nkwà imezupute nkwà dị icheiche ya onwe ya kwere mgbe ọ na-achụ nta nkwàdo ọchịchị, tupu o nyefee ọkwa n'aka Gọvanọ na-abịa abịa, iji malite ebe ya onwe ya kwụsịrị.", "author": "Izunna Okafor", "title": "Soludo Ga-Ebido Ebe M Kwụsịrị —Obianọ", "category": "Ndọrọndọrọ Ọchịchị"},
{"text": "Gọvanọ Obianọ kwupụtazịkwara nkwenyesiike ya na ọ bụ Ọkammụta Soludo bụ onye kacha tozuo òkè iwèghàrà ọchịchị n'aka ya n'ime ndị niile na-apụta ịzọ ọkwa gọvanọ steeti ahụ n'ahọ a. O kwukwara na o nwere ezi olileanya na Soludo ga-ebido ebe ya onwe ya rụdobere, ma mekwa nke ọma karịa ka a tụrụ anya ma ọ banye n'ọkwa dịka Gọvanọ steeti ahụ. Ọ sị na ọ ga-adọta ọtụtụ mmepe na ngalaba dị icheiche n'ihi na ọ mà mmadụ nke ọma, bụrụ onye ma nke ekwe na-akụ n'ịhazi ọnọdụ akụnụba, ma bụrụkwa onye jigoro ọkwa dị icheiche, ma n'ala Nigeria na n'ogoogo mba ofesi, bụkwa ebe o mere nke ọma.", "author": "Izunna Okafor", "title": "Soludo Ga-Ebido Ebe M Kwụsịrị —Obianọ", "category": "Ndọrọndọrọ Ọchịchị"},
{"text": "N'okwu nke ya, Ọkammụta Soludo gbara akebe na ezi àmà banyere ihe dị icheiche Gọvanọ Obianọ kwuru maka ya, ma kwe Ndị Anambra nkwà na ọ gaghị agharịpụ ha ma ha kwàdo ya.", "author": "Izunna Okafor", "title": "Soludo Ga-Ebido Ebe M Kwụsịrị —Obianọ", "category": "Ndọrọndọrọ Ọchịchị"},
{"text": "Ọ kpọpụtasịkwara ụfọdụ ọkpụrụkpụ ihe dị icheiche ọ ga-eme n'ọchịchị ya, ma rịọkwazie ụmụafọ okpuruọchịchị ahụ na ndị Anambra n'izugbe ka ha pụta n'ìgwè n'abalị isii nke ọnwa Nọvemba a ma tụnyere ya na osote ya bụ Dọkịta Onyekachukwu Ibezim ji aha otu ndọrọndọrọ ọchịchị APGA were azọ ya bụ ọkwa, ka APGA wee gaa n'ihu n'ọrụ ọma o ji n'aka na steeti ahụ. ", "author": "Izunna Okafor", "title": "Soludo Ga-Ebido Ebe M Kwụsịrị —Obianọ", "category": "Ndọrọndọrọ Ọchịchị"},
{"text": "Ụfọdụ ndị ọzọ kwuru okwu na mmemme ahụ gụnyere Onyeisioche otu ndọrọndọrọ APGA n'ala Nigeria, bụ Maazị Victor Oye; Sinetọ Victor Umeh nọchibụrụ anya mpaghara ọgbọ nta nkwàdo 'Anambra Central' n'ụlọ ọgbakọ sineetị; onyeisi ụlọọrụ 'Anambra State Signage and Advertisement Agency, ANSAA, bụ Maazị Jude Emecheta; onyeisioche nchereoge n'okpuruọchịchị Anaọcha bụ Maazị Patrick Onyedum; nke Njikọka, bụ Maazị George Obiozoh; nke Awka South, bụ Maazị Leo Nwuba; nke Awka North, bụ Maazị Ferdinand Onwuje, tinyere ọtụtụ ndị omeiwu n'ogoogo steeti na n'ogoogo gọọmenti etiti, ndị isi ụlọọrụ gọọmenti na ndị ọzọ dị icheiche ọnụ na-eru n'okwu.", "author": "Izunna Okafor", "title": "Soludo Ga-Ebido Ebe M Kwụsịrị —Obianọ", "category": "Ndọrọndọrọ Ọchịchị"},
{"text": "A nọkwara na mmemme ahụ mee ihe ngosi, nke gụnyere iti mmọnwụ; gụọrọ Ọkammụta Soludo na onye òtù ya egwu nkwàdo site n'aka ndị òtù dị icheiche, tinyere ụfọdụ ihe ndị ọzọ mere ka mmemme ahụ kwòó èkwòó.", "author": "Izunna Okafor", "title": "Soludo Ga-Ebido Ebe M Kwụsịrị —Obianọ", "category": "Ndọrọndọrọ Ọchịchị"},
{"text": "By Izunna Okafor", "author": "Chidi Igwe", "title": "N'Anambra, A Malitela Ịkụtùsi Ihe Iwu Akwadoghị A Rụrụ n'Ala Gọọmenti", "category": "Naijiria"},
{"text": "Gọọmenti steeti Anambra amalitekwala ịgawanye n'ihu ịkụtusi ihe dị iche iche iwu akwadoghị ndị mmadụ rụnyere n'ala ya na mpaghara ebe dị iche iche na steeti ahụ.", "author": "Chidi Igwe", "title": "N'Anambra, A Malitela Ịkụtùsi Ihe Iwu Akwadoghị A Rụrụ n'Ala Gọọmenti", "category": "Naijiria"},
{"text": "Ọrụ ịkụtusi ihe ahụ bụ nke a bagidere site n'aka òtù ọrụ ahụ gọọmenti Anambra guzobere maka ịnapụtasị ala ya ndị mmadụ kpààrà na mpaghara ebe dị iche iche na steeti ahụ. Ụlọọrụ 'Anambra State Physical Planning Board', ụlọọrụ 'Operation Clean and Healthy Anambra (OCHA Brigade), nakwa ụlọọrụ nchekwa ndị ọzọ dị iche iche sonyere na ya bụ ọrụ ịlụtusi ihe ahụ.", "author": "Chidi Igwe", "title": "N'Anambra, A Malitela Ịkụtùsi Ihe Iwu Akwadoghị A Rụrụ n'Ala Gọọmenti", "category": "Naijiria"},
{"text": "Ya bụ otu nọrọ na nsonso wee buru ọrụ ahụ gaa Isu Anịọcha dị n'okpuru ọchịchị ime obodo 'Awka North', bụ ebe ha nọrọ wee kụtusie ụlọ na ihe ndị ọzọ dị iche iche iwu akwadoghị a rụnyere n'ebe iwu akwadoghị n'ala ụlọakwụkwọ 'Isu Aniocha Community Secondary School'. Ndị òtù ahụ bagidere na ya bụ ọrụ oge ha buru ụzọ dọchaa ndị ahụ aka na ntị banyere nke ahụ, ma makwara ha ọkwà na a ga-akụtusi ihe ndị ahụ.", "author": "Chidi Igwe", "title": "N'Anambra, A Malitela Ịkụtùsi Ihe Iwu Akwadoghị A Rụrụ n'Ala Gọọmenti", "category": "Naijiria"},
{"text": "Izunna Okafor", "author": "Chidi Igwe", "title": "Ọñụ Adaa Dịka Gọọmenti Anambra Gbàpèrè Ụzọ Ọhụụ n'Onneh", "category": "Naijiria"},
{"text": "Ihe karịrị akre ise n'ime ala ahụ bụ ala ụlọakwụkwọ ahụ, ma bụrụkwa nke ndị ahụ mabììrì, ree n'ụzọ iwu akwadòghị, ma na-arụzị ihe na ya aghara aghara.", "author": "Chidi Igwe", "title": "N'Anambra, A Malitela Ịkụtùsi Ihe Iwu Akwadoghị A Rụrụ n'Ala Gọọmenti", "category": "Naijiria"},
{"text": "N'okwu ya oge a kụtuchara ihe ndị ahụ, onyeisi ụlọọrụ 'Anambra State Physical Planning Board', bụ Maazị Chike Maduekwe mere ka a mara na ha bagidere na ya bụ ọrụ oge ha dọchara ndị ahụ aka na ntị banyere nke ahụ, ma machaara ha ọkwa ka ha wepu ihe ndị ahụ.", "author": "Chidi Igwe", "title": "N'Anambra, A Malitela Ịkụtùsi Ihe Iwu Akwadoghị A Rụrụ n'Ala Gọọmenti", "category": "Naijiria"},
{"text": "Oge ọ na-akatọ ma na-agbarụ ihu banyere etu ndị mmadụ si akachi ntị na-akparasị ala gọọmenti aghara-aghara na mpaghara ebe dị iche iche n'agbanyeghị ọkwa niile gọọmenti na-ama megide nke ahụ, o kwuru na gọọmenti agaghị ada mbà n'ịkụtusi ihe ndị ahụ, ruo mgbe ha napụtachara ala gọọmenti ndị mmadụ zùùrù n'ohi na mpaghara ebe dị iche iche na steeti ahụ, ", "author": "Chidi Igwe", "title": "N'Anambra, A Malitela Ịkụtùsi Ihe Iwu Akwadoghị A Rụrụ n'Ala Gọọmenti", "category": "Naijiria"},
{"text": "Ọ dọkwazịrị ndị na-eme ihe dị etu ahụ ka ha sepụ aka na ya n'ihi na gọọmenti steeti ahụ wàtàrà ọgọdụ ịnapụtacha ya ala niile ha kpaara.", "author": "Chidi Igwe", "title": "N'Anambra, A Malitela Ịkụtùsi Ihe Iwu Akwadoghị A Rụrụ n'Ala Gọọmenti", "category": "Naijiria"},
{"text": "Ọ dụkwazịrị ndị na-arụ ụlọ na ihe ndị ọzọ ka ha gbaa mbọ na-enweta ikike na nkwàdo site n'aka gọọmenti tupu ha amalite ịrụ ihe ọbụla ha na-arụ, maka ịkwa ngara m mara n'oge ikpeazụ.", "author": "Chidi Igwe", "title": "N'Anambra, A Malitela Ịkụtùsi Ihe Iwu Akwadoghị A Rụrụ n'Ala Gọọmenti", "category": "Naijiria"},
{"text": "Oke ọñụ dàrà na nsonso a n'obodo Onneh dị n'okpuru ọchịchị ime obodo 'Orumba South' nke steeti Anambra, dịka gọọmenti steeti ahụ gbàpèrè ọmarịcha okporo ụzọ ọhụụ n'obodo ahụ. Ya bụ okporo ụzọ ọhụụ bụ nke a rụrụ site n'aka otu nwa amadi ọrụ obi ebere na-echu ụra n'obodo ahụ, bụ Maazị Vincent Nwanko, ma bụrụkwa nke ọ rụchaara ma chọọ ya mma nke ukwuu.", "author": "Chidi Igwe", "title": "Ọñụ Adaa Dịka Gọọmenti Anambra Gbàpèrè Ụzọ Ọhụụ n'Onneh", "category": "Naijiria"},
{"text": "Mmemme ịgbape ụzọ ahụ bụ nke  dọtara Gọvanọ Willie Obianọ, nke onye nọchitere anya ya bụ Kọmishọna na-ahụ maka mgbasaozi na ịkụziri ọhaneze ihe ha kwesiri ịma na steeti ahụ, bụ Maazị C-Don Adịnụba.", "author": "Chidi Igwe", "title": "Ọñụ Adaa Dịka Gọọmenti Anambra Gbàpèrè Ụzọ Ọhụụ n'Onneh", "category": "Naijiria"},
{"text": "N'okwu ya na mmemme ahụ, Gọvanọ Obianọ fọrọ ekele n'ụkpa wee bunye nwa amadi ahụ rụrụ ya bụ ụzọ, maka iji akụnụba ya wee cheta ndị obodo ya, wee gbatara ha ọsọ enyemaka ma belatara ha ihe nhịaahụ ha na-agabiga n'oge mbụ, site n'irụ ma tee okporo ụzọ ahụ.", "author": "Chidi Igwe", "title": "Ọñụ Adaa Dịka Gọọmenti Anambra Gbàpèrè Ụzọ Ọhụụ n'Onneh", "category": "Naijiria"},
{"text": "Ọ kpọpụtasịrị ụfọdụ ọrụ dị iche iche ọchịchị ya rụgoro n'obodo dị iche iche na steeti ahụ iji kwalite ọnọdụ mmepe zuru òkè, ma chètakwara ha na obodo ahụ bụ Onneh enwebụghị okporo ụzọ e tere ete, wee ruo mgbe ya onwe ya bàtàrà n'ọkwa ọchịchị, o wee rụọ ma teere ha okporo ụzọ, nke mezịrị ka ha nwee okporo ụzọ e tere ete taa, wee tinyekwuoro nke a Maazị Nwanko tere ọhụụ.", "author": "Chidi Igwe", "title": "Ọñụ Adaa Dịka Gọọmenti Anambra Gbàpèrè Ụzọ Ọhụụ n'Onneh", "category": "Naijiria"},
{"text": "O mere ka a mara na ọrụ mmepe obodo abụghị nke e kwesiri ịhapụrụ naanị gọọmentị, Gọvanọ Obianọ kpọkuo ndị Anambra ka ha na-ewelataru akụ ha ụlọ ma ñomie nwa ezi ọrụ ahụ Maazị Nwanko rụrụ. ", "author": "Chidi Igwe", "title": "Ọñụ Adaa Dịka Gọọmenti Anambra Gbàpèrè Ụzọ Ọhụụ n'Onneh", "category": "Naijiria"},
{"text": "N'okwu nke ya oge ọ na-agbape ya bụ okporo ụzọ (bụkwa nke a kpọkwàsịrị aha Vincent Nwanko), Kọmishọna na-ahụ maka ihe e ji enyere ndụ aka, bụ Maazị Emeka Ezenwanne mere ka a mara na obodo ọbụla na steeti ahụ enwetala ma ka na-enwetakwa nkusa ume ọchịchị Gọvanọ Obianọ, ma kpọkuo obodo ọbụla ka ha na-echekwaba ihe dị iche iche gọọmenti rụnyesịrị n'obodo ha, maka ndị ajọ mmadụ ibibì ha. ", "author": "Chidi Igwe", "title": "Ọñụ Adaa Dịka Gọọmenti Anambra Gbàpèrè Ụzọ Ọhụụ n'Onneh", "category": "Naijiria"},
{"text": "Ògbò ya nke na-ahụ maka ahụike, bụ Dọkịta Vincent Okpala kèlèrè nwa amadi ahụ maka ezi ọrụ ahụ, ma kpọpụtasịkwa ihe gọọmenti megoro na ngalaba ahụike steeti ahụ. Ọ kpọkùkwàrà ndị aka ji àkụ na steeti ahụ ka ha debànye aha ndị obodo ha ihe n'atụmatụ ahụike steeti ahụ, bụ atụmatụ 'Anambra State Health Insurance Scheme'.", "author": "Chidi Igwe", "title": "Ọñụ Adaa Dịka Gọọmenti Anambra Gbàpèrè Ụzọ Ọhụụ n'Onneh", "category": "Naijiria"},
{"text": "Na nzaghachi, ya bụ nwoke obi ọma rụrụ okporo ụzọ ahụ, Maazị Nwankwo kwuru na ọ rụrụ okporo ụzọ ahụ, iji bèlata ahụhụ ndị obodo ya na-ata n'ịga n'okporo ụzọ ahụ, ma sịkwa na ebumnobi ọzọ o jiri mee nke ahụ bụ iji nyere gọọmenti aka n'ọrụ mmepe, n'ihi na otu onye anaghị achụ ngwere mgbahige aja.", "author": "Chidi Igwe", "title": "Ọñụ Adaa Dịka Gọọmenti Anambra Gbàpèrè Ụzọ Ọhụụ n'Onneh", "category": "Naijiria"},
{"text": "Onyeisi ọchịchị obodo ahụ, bụ Maazị Uchechukwu Mmaduike maka ọrụ mmepe ya dị iche iche, nke obodo ahụ sigoro na ya rite ọtụtụ úrù, ma kelekwa nwa amadi ahụ rụrụ okporo ụzọ ahụ maka icheta ndị obodo ya.", "author": "Chidi Igwe", "title": "Ọñụ Adaa Dịka Gọọmenti Anambra Gbàpèrè Ụzọ Ọhụụ n'Onneh", "category": "Naijiria"},
{"text": "Okporo ụzọ ọhụụ ahụ bụ nke dị ọkara kilomita, ma bụrụkwa nke a kpọkwasàrà aha Vincent Nwanko.", "author": "Chidi Igwe", "title": "Ọñụ Adaa Dịka Gọọmenti Anambra Gbàpèrè Ụzọ Ọhụụ n'Onneh", "category": "Naijiria"},
{"text": "Si n'aka Izunna Okafor", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Naijiria"},
{"text": "Otu onye nọrọ na nsonso a wee zùte ọnwụ mberede ya n'Anambra, ebe mmadụ anọ ndị ọzọ nwètàkwàrà ihe mmerụahụ n'ụdị dị iche iche, dịka ihe mberede okporo ụzọ dapụtara na ncherịta ihu 'Jodon Shopping Mall' dị na Nkpor na mpaghara okporo ụzọ ahụ siri Ọnịtsha gaa Enugu.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Naijiria"},
{"text": "Onye jigodi ọkwa dịka onye na-ahụ maka mmekọrịta oheneze na ụlọọrụ 'Federal Road Safety Corps (FRSC)' n'ime steeti Anambra, bụ Maazị Kamal Musa mèrè ka ụwa mara nke a site n'ozi ọ kụpụụrụ ndị nta akụkọ na nsonso a bànyere ihe mberede ahụ.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Naijiria"},
{"text": "O mere ka a mara na ihe mberede okporo ụzọ ahụ metụtara mmadụ ise (ụmụnwoke anọ na otu nwaanyị) ma bụrụkwa nke dapụtara n'etiti nnukwu ụgbọala 911 M/Benz e ji ebu mmiri (bụ nke nwere akàrà XB 698 GDD) na Keke enweghị akàrà. Ọ sịkwa na ihe kpatara ihe mberede ahụ bụ ịgba oke ọsọ, na ụgbọala ịgbafè ibè ya site n'usoro ezighị ezi.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Naijiria"},
{"text": "Maazị Kamal gakwara n'ihu kwuo na ụmụnwoke atọ na otu nwaanyị ahụ nwètàrà mmerụahụ n'ihe mberede ahụ, ebe otu nwoke nwụrụ. Ndị ọrụ FRSC bùùrù mmadụ anọ ahụ nwetara mmerụahụ ozigbo wee gaa ụlọọgwụ Boromi dị n'Ọnịtsha, ebe e burukwara ozu onye ahụ nwụrụ anwụ wee ga dọnye n'ụlọ nchekwa ozu, oge dọkịta lèchààrà ya ahụ wee gbaa akaebe na ọ nwụọla n'eziokwu.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Naijiria"},
{"text": "Onyeisi ụlọọrụ FRSC na steeti Anambra, bụ CC Andrew A. Kumapayi dọrọ ndị na-anyà ụgbọala aka na ntị banyere ịgba oke ọsọ, n'ihi ihe ọjọọ dị iche iche nke ahụ na-ewèta. Ọ kasìri ndị be onye ahụ nwụrụ anwụ obi, kpee ka mkpụrụ obi ya zuo ike na ndokwa, ọbụnadị dịka ka Chineke nye ndị ndị ahụ nwetara mmerụahụ mgbakere n'oge adịghị anya.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Naijiria"},
{"text": "Izunna Okafor", "author": "Chidi Igwe", "title": "Ihe Mberede Okporo Ụzọ Emerụọla Otu Onye Ahụ n'Azụ Ụlọọrụ National Light", "category": "Naijiria"},
{"text": "Si n'aka Izunna Okafor", "author": "Chidi Igwe", "title": "Ndị Ogbunike Etòóla Obiano Maka Ọrụ Mmepe Ya", "category": "Naijiria"},
{"text": "Otu onye nwetara nnukwu ihe mmerụahụ na nsonso a, dịka ihe mberede okporo ụzọ dapụtara n'ótù okporo ụzọ a maara dịka 'Meloch Road' dị n'azụ ụlọọrụ 'Anambra Newspapers and Printing Corporation (ANPC)' dị n'Awka bụ isi obodo steeti Anambra.", "author": "Chidi Igwe", "title": "Ihe Mberede Okporo Ụzọ Emerụọla Otu Onye Ahụ n'Azụ Ụlọọrụ National Light", "category": "Naijiria"},
{"text": "Ya bụ ihe mberede bụ nke dapụtara n'etiti ụgbọala Innoson Sport Utility Vehicle (nwere ákàrà AGU-01RH) na Keke enweghị, ma bụrụkwa nke metụtara ụmụnwoke abụọ, bụ ndị nya ụgbọala ahụ Keke ahụ n'otu n'otu.", "author": "Chidi Igwe", "title": "Ihe Mberede Okporo Ụzọ Emerụọla Otu Onye Ahụ n'Azụ Ụlọọrụ National Light", "category": "Naijiria"},
{"text": "N'okwu ọ gwara Ka Ọ Dị Taa banyere nke ahụ, onye nya ụgbọala ahụ, bụ Maazị Ebuka Umeononamkpume mere ka a mara na ọ bụ onye nya Keke ahụ mere ihe mberede ahụ jiri dapụta, n'ihi na ya onwe ya na-agbadatara onwe ya, onye Keke ahụ wee jiri azụ si n'ụzọ ọzọ dị n'akụkụ ebe ahụ mapụta n'ike, ha abụọ wee kwòkọọ mpì ka ebule.", "author": "Chidi Igwe", "title": "Ihe Mberede Okporo Ụzọ Emerụọla Otu Onye Ahụ n'Azụ Ụlọọrụ National Light", "category": "Naijiria"},
{"text": "Ndị obodo Ogbunike dị n'okpuru ọchịchị Oyi nke steeti Anambra nọrọ na nsonso a wee fọọ ekele n'ụkpa, bunye aka na-achị steeti ahụ, bụ Gọvanọ Willie Obiano maka ọmarịcha ọrụ mmepe dị iche iche o ji n'aka na steeti ahụ. ", "author": "Chidi Igwe", "title": "Ndị Ogbunike Etòóla Obiano Maka Ọrụ Mmepe Ya", "category": "Naijiria"},
{"text": "Ndị obodo a kwupụtara òtùtó a na obi ekele ha site na nnukwu mmemme nkwàdo ha chịkọbàrà nà ngagharị udo ha mere na nsonso a iji kelee ya bụ Gọvanọ. Mmemme ahụ bụ nke weere ọnọdụ n'ụlọ ezumeezu obodo ahụ, ma bụrụkwa nke imirikiti ndị obodo ahụ sonyere na ya, ma ndịisi ọchịchị obodo ahụ, ụmụnwoke, ụmụnwaanyị na ndị ntorobịa Ogbunike.", "author": "Chidi Igwe", "title": "Ndị Ogbunike Etòóla Obiano Maka Ọrụ Mmepe Ya", "category": "Naijiria"},
{"text": "Izunna Okafor", "author": "Chidi Igwe", "title": "Obianọ Agbapeela Amụmà Ọrụ Ugbo Ọkọchị N'Anambra", "category": "Naijiria"},
{"text": "By Izunna Okafor", "author": "Chidi Igwe", "title": "IFAD-VCDP Agbapeela Ogigè Ebe A Na-Ahàzi Nri Akpụ n'Anambra", "category": "Naijiria"},
{"text": "N'okwu nke ya, onye nya Keke ahụ, bụ Maazị Bashiru Usman kwuru na ọ bụ onye ọkwọụgbọala ahụ kpatara ya bụ ihe mberede, n'ihi na ọ na-agba oke ọsọ, nke na o nweghịzị ike ijide ya n'ike, o wee jiri ọsọ ahụ bịa suo ya ebe o si n'ụzọ ọzọ na-apụtara onwe ya.", "author": "Chidi Igwe", "title": "Ihe Mberede Okporo Ụzọ Emerụọla Otu Onye Ahụ n'Azụ Ụlọọrụ National Light", "category": "Naijiria"},
{"text": "Ọ kọwara na ọ bụ ihu ka o ji apụta  (na ọ bụghị azụ ka o ji, dịka onye ọkwọụgbọala ahụ siri kwuo); ma kwuo na ya bụ nwoke nọ n'oke ọsọ, nke na o nweghị ike ịhụ ya (bụ onye Keke) n'oge, wee ruo mgbe o rutere ya nso, wee suo Keke ya gwogwoo.", "author": "Chidi Igwe", "title": "Ihe Mberede Okporo Ụzọ Emerụọla Otu Onye Ahụ n'Azụ Ụlọọrụ National Light", "category": "Naijiria"},
{"text": "Ọ bụ ezie na o nweghị onye nwụrụ n'ihe mberede okporo ụzọ ahụ, ụgbọala ahụ na Keke ahụ tigwosiri etigwosi, ebe onye ahụ na-anya Keke nwetakwara nnukwu ihe mmerụahụ n'akụkụ ahụ ya dị iche iche ụbọchị ahụ.", "author": "Chidi Igwe", "title": "Ihe Mberede Okporo Ụzọ Emerụọla Otu Onye Ahụ n'Azụ Ụlọọrụ National Light", "category": "Naijiria"},
{"text": "Ụfọdụ ndị ezigbo mmadụ gbatara ọsọ enyemaka n'ebe ahụ ihe ahụ nọrọ wee mee ụbọchị ahụ soro wee nye aka ịhụ na e nweghị ọnọdụ agbakata akwụrụ na mpaghara ebe ahụ ya bụ ihe mberede okporo ụzọ dapụtara.", "author": "Chidi Igwe", "title": "Ihe Mberede Okporo Ụzọ Emerụọla Otu Onye Ahụ n'Azụ Ụlọọrụ National Light", "category": "Naijiria"},
{"text": "N'okwu ya na mmemme ahụ, onyeisioche mmemme ahụ ma bụrụkwa onyeisioche nchere oge n'okpuru ọchịchị ime obodo Oyi, bụ Maazị Nnamdi Nwadiogbu mèrè ka a mara na obodo Ogbunike na ụmụafọ obodo ahụ anaghị enwetabụ nkusa ume gọọmenti maọbụ mmetụta gọọmenti n'oge mbụ, wee ruo mgbe Gọvanọ Willie Obianọ bàtàrà n'ọkwa ọchịchị.", "author": "Chidi Igwe", "title": "Ndị Ogbunike Etòóla Obiano Maka Ọrụ Mmepe Ya", "category": "Naijiria"},
{"text": "O mere ka a mara na ọchịchị Obianọ èwètela ọtụtụ mmepe na mnwògharị na ngalaba niile nke steeti ahụ na obodo ahụ. Ọ kpọkukwazịrị ndị na-akụgharị asịrị site n'usoro nzikọrịtaozi dị iche iche iche iji kpụtọọ aha Gọvanọ Obianọ na ọrụ ọma ya, gwa ha ka rakpuo ire ha, ma ga chọọ ihe ha ga-eme iji bàára onwe ha úrù, n'ihi na ọrụ ọma Gọvanọ Obianọ pụtara ìhè ma bụrụkwa bụ ihe a gba n'aka e jighị enyò elele.", "author": "Chidi Igwe", "title": "Ndị Ogbunike Etòóla Obiano Maka Ọrụ Mmepe Ya", "category": "Naijiria"},
{"text": "Na ntụnye nke ya, onyeisi ọchịchị nchere oge n'obodo ahụ, bụ Maazị Chukwugozie Ikegulu kpọpụtasịrị ụfọdụ ihe ọma dị iche iche obodo ahụ ritegoro site n'aka ọchịchị Gọvanọ Willie Obianọ. O kelekwara nwunye Gọvanọ, bụ Oriakụ Eberechukwu Obianọ, maka ihe ukwu dị iche iche ya onwe ya na-eme site n'òtù ọrụ obi ebere ya bụ 'Caring Family Enhancement Initiative (CAFE)', ma jaa ya ike, sị ya ka o jide ka o jì.", "author": "Chidi Igwe", "title": "Ndị Ogbunike Etòóla Obiano Maka Ọrụ Mmepe Ya", "category": "Naijiria"},
{"text": "O kwuru na Gọvanọ Obianọ na-ewepụtasị atụmatụ bụ ịgbà ma na-akwalitekwa ọnọdụ mmepe na ọnọdụ obibi ndụ ụmụafọ steeti ahụ; ma kpọkuzie ya na nwunyè ka ha leghàrá ndị asịrị anya ma jisie ike n'ọrụ ọma dị iche iche ha ji n'aka na steeti ahụ.", "author": "Chidi Igwe", "title": "Ndị Ogbunike Etòóla Obiano Maka Ọrụ Mmepe Ya", "category": "Naijiria"},
{"text": "N'okwu ya, onyeisi òtù jikọtara ndị na-azụ ahịa na steeti ahụ (bụ 'Anambra State Market Traders Association, ASMATA') bụ Maazị Ikechukwu Ekwegbalu gbara akaebe na Gọvanọ Obianọ na-emeta ndị na-azụ ahịa na steeti ahụ mma site n'ọmarịcha atụmatụ dị iche iche na ọrụ ọma ya, ma kwezie nkwà na ha agaghị ada mbà n'ịkwàdò ya na oriakụ ya bụkwa Ada Ogbunike.", "author": "Chidi Igwe", "title": "Ndị Ogbunike Etòóla Obiano Maka Ọrụ Mmepe Ya", "category": "Naijiria"},
{"text": "Igbo sị na ọ na-abụ e jide ibe ji n'aka, a sàá agụụ okwu; maka na ọ na-abụ onye rie, ọ mụrịa.", "author": "Chidi Igwe", "title": "Obianọ Agbapeela Amụmà Ọrụ Ugbo Ọkọchị N'Anambra", "category": "Naijiria"},
{"text": "Gọọmenti etiti na steeti Anambra, site n'okpuru atụmatụ 'International Fund for Agricultural Development, IFAD assisted Value Chain Development Programme' (IFAD-VCDP) enyekwuola ọtụtụ ndị mmadụ na-emepụta nri akpụ nkwàdo n'okpuru ọchịchị abụọ n'ime steeti Anambra.", "author": "Chidi Igwe", "title": "IFAD-VCDP Agbapeela Ogigè Ebe A Na-Ahàzi Nri Akpụ n'Anambra", "category": "Naijiria"},
{"text": "Okpuru ọchịchị abụọ ahụ, bụ 'Awka North' na 'Anambra East', nke mezịrị ka ọ dị okpuru ọchịchị ime obodo asatọ ritara uru n'okpuru atụmatụ nkwàdo ahụ n'ime steeti ahụ na nsonso a. ", "author": "Chidi Igwe", "title": "IFAD-VCDP Agbapeela Ogigè Ebe A Na-Ahàzi Nri Akpụ n'Anambra", "category": "Naijiria"},
{"text": "Ya bụ ogigè ebe a na-esucha ma na-emepụta nri akpụ, nwèrè ime ụlọ ebe a na-ekpècha akpụ, ebe a na-akwọ akpụ, ebe a na-abànye akpụ, ebe a na-asa akpụ, ebe a na-ayọ akpụ, ebe a na-eghe akpụ, na ebe a na-adobe ya, ma bụrụkwa nke nwere ọkụ na-adọta ike site n'ike anyanwụ, nke mezịrị na ọ na-arụ ọrụ ruo awa iri abụọ na anọ dị n'ụbọchị.", "author": "Chidi Igwe", "title": "IFAD-VCDP Agbapeela Ogigè Ebe A Na-Ahàzi Nri Akpụ n'Anambra", "category": "Naijiria"},
{"text": "By Izunna Okafor", "author": "Chidi Igwe", "title": "N'Awka, Dayọsiisi Ụka Angịlịkan Echiela Ndị Ụkọchukwu Ọhụrụ", "category": "Naijiria"},
{"text": "By Izunna Okafor", "author": "Chidi Igwe", "title": "N'Anambra, Otu Onye Ọzọ Anwụọla n'Ihe Mberede Okporo Ụzọ", "category": "Naijiria"},
{"text": "Ndị obodo ahụ jikwazịrị otu olu wee kpọkuo Gọvanọ ma rịọ ya ka ọ rụchapụrụ ha ụfọdụ ọrụ ndị ọzọ o ji n'aka na steeti ahụ ma mekwuoro ha ụmụ ihe ole na ole maka na ọ na-abụ e tòó onye gburu ewu, ọ hụ ehi, o gbuo.", "author": "Chidi Igwe", "title": "Ndị Ogbunike Etòóla Obiano Maka Ọrụ Mmepe Ya", "category": "Naijiria"},
{"text": "By Izunna Okafor", "author": "Chidi Igwe", "title": "N'Anambra, RUWASSA Na UNICEF Azọpụla Ụkwụ Ịkwalite Ọnọdụ Adịmọcha", "category": "Naijiria"},
{"text": "Aka na-achị steeti Anambra, bụ Gọvanọ Willie Obianọ nọrọ ụbọchị Wenezdee wee gbapee amụmà ịkọ ọrụ ugbo ọkọchị nke ahọ 2020 n'ime steeti ahụ.", "author": "Chidi Igwe", "title": "Obianọ Agbapeela Amụmà Ọrụ Ugbo Ọkọchị N'Anambra", "category": "Naijiria"},
{"text": "Mmemme ịgbape amụmà ọrụ ugbo ahụ bụ nke weere ọnọdụ n'ama egwuregwu Alex Ekwueme dị n'Awka bụ isi obodo steeti ahụ, ma bụrụkwa nke ọtụtụ ọrụ gọọmenti, ndị ọrụ ugbo, nakwa ọzọ ndị e ji okwu ha agba ìzù na ngalaba dị iche iche na steeti ahụ sonyere na ya.", "author": "Chidi Igwe", "title": "Obianọ Agbapeela Amụmà Ọrụ Ugbo Ọkọchị N'Anambra", "category": "Naijiria"},
{"text": "N'okwu ya oge ọ na-agbape ya bụ amụmà ọrụ ugbo, Gọvanọ Obianọ mère ka a mara na ọrụ ugbo so n'otu ihe ọchịchị ya kacha etinye uchu na ya, ma kpọpụtasịkwa ihe dị iche iche ọchịchị ya megoro na ngalaba ọrụ ugbo steeti ahụ kemgbe ọ batara n'ọkwa ọchịchị. Ọ kọwara ọrụ ugbo dịka ihe bara oke uru ma dịkwa oke mkpà na mmepe obodo ọbụla, n'ihi na ọ bụghị naanị na ọ na-enye ego, kama na ọ na-emekwa ka nri na-adị gbàànyụụ oge ọbụla, ma na-akwàlitekwa mmepe obodo.", "author": "Chidi Igwe", "title": "Obianọ Agbapeela Amụmà Ọrụ Ugbo Ọkọchị N'Anambra", "category": "Naijiria"},
{"text": "O kwuru na ya bụ amụmà ịkọ ọrụ ugbo ọkọchị ga-enye aka ime ka a na-akọpụta nri gwòògwòò na steeti ahụ, ọbụladị ma ugbua a banyegoro n'oge ọkọchị. ", "author": "Chidi Igwe", "title": "Obianọ Agbapeela Amụmà Ọrụ Ugbo Ọkọchị N'Anambra", "category": "Naijiria"},
{"text": "Izunna Okafor", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "Ya èbụ ogigè nwèkwàra mmiri a gbapuru agbapu, ma bụrụkwa nke ga na-esuchara ndị niile na obodo niile nke okpuru ọchịchị obodo ahụ na gburugburu ya akpụ.", "author": "Chidi Igwe", "title": "IFAD-VCDP Agbapeela Ogigè Ebe A Na-Ahàzi Nri Akpụ n'Anambra", "category": "Naijiria"},
{"text": "N'okwu ya banyere nke ahụ, onyeisioche atụmatụ IFAD-VCDP, bụ Maazị Garba Bala, ogige ụlọọrụ ahụ bụ nke a rụnyegasịrị n'akụkụ ahịa, ma bụrụkwa nke ga-enye aka ibèlàtà nsogbu ndị ọrụ ugbo na-agabiga n'ibupụta na isucha ihe ha kọpụtara n'ugbo. O kwere nkwà na ha ga-aga n'ihu iji usoro ahụ wee na-eguzobe ogige ahụ na mpaghara ebe ndị ọzọ dị iche iche na steeti ahụ na steeti niile dị n'ala Nigeria.", "author": "Chidi Igwe", "title": "IFAD-VCDP Agbapeela Ogigè Ebe A Na-Ahàzi Nri Akpụ n'Anambra", "category": "Naijiria"},
{"text": "O kelere ọchịchị steeti ahụ maka nkwàdo ọ na-enye atụmatụ ahụ iji mezupụta ebumnobi ya ma rụpụtazukwa ọrụ dị iche iche ha na-abagide na ya. Ọ rịọkwazịrị gọọmentị ka ọ gaa n'ihu inye ha nkwàdo ọkachasị n'ọgbakọ inye ọzụzụ ha na-akwado ịchịkọba maka ndị na-esucha ma na-ahazi akpụ na osikapa, bụkwa nke ga-enye aka ibelata ihe iche aka mgba ụfọdụ ndị ọrụ ugba na-agabiga.", "author": "Chidi Igwe", "title": "IFAD-VCDP Agbapeela Ogigè Ebe A Na-Ahàzi Nri Akpụ n'Anambra", "category": "Naijiria"},
{"text": "Ọ bụ nnọọ oge ọñụ na oge inye ike maka ije oziọma, dịka Bishọọpụ ụka Angịlịkan na Dayọsiisi Awka, onye bụkwa Ashbishọọpụ nke mpaghara Niger, bụ Ashbishọọpụ Alexander Ibezim chiri mmadụ iri na ise ụkọchukwu ma nyekwa ha ikike ije ozi dịka ndị nchụaja Chineke.", "author": "Chidi Igwe", "title": "N'Awka, Dayọsiisi Ụka Angịlịkan Echiela Ndị Ụkọchukwu Ọhụrụ", "category": "Naijiria"},
{"text": "Mmemme ichi ụkọchukwu ahụ bụ nke e mere n'ofufe nro pụrụ iche weere ọnọdụ n'ụlọụka St. Faith dị n'Ọka (Awka) bụ isi obodo steeti Anambra, ma bụrụkwa nke dị ọrụ ụka nakwa ọtụtụ ndị ọzọ sitere ebe dị iche iche sonyere na ya.", "author": "Chidi Igwe", "title": "N'Awka, Dayọsiisi Ụka Angịlịkan Echiela Ndị Ụkọchukwu Ọhụrụ", "category": "Naijiria"},
{"text": "N'okwuchukwu ya n'ofufe nro ahụ, Ashịdikin nke Mbaukwu Ashịdikinri, bụ Venerebụlụ David Chukwudi kọwara na a na-echi ndị ụkọchukwu ma na-ezipụkwa ha n'ime ụwa iji kụtara Kraịstị mkpụrụ obi, mee ka ibu dịrị ndị mmadụ mfe, ma gwakwa ụwa eziokwu, ọkachasị dịka o siri metụta alaeze eligwe.", "author": "Chidi Igwe", "title": "N'Awka, Dayọsiisi Ụka Angịlịkan Echiela Ndị Ụkọchukwu Ọhụrụ", "category": "Naijiria"},
{"text": "Ọ kọwara na ichi ma zipụ ndị ụkọchukwu abụghị ka ha ga were oziọma wee chụba ego, ọbụladị dịka ọ kpọkuru ndị ụka ka ha na-akwàdo ndị ọrụ ụka ma na-ekpekwara ha ekpere, iji rụzupụta ebumnobi ọkpụkpọ oku Chineke kpọrọ ha, maka na ya bụ ọrụ abụghịkwanụ ihe dị mfe.", "author": "Chidi Igwe", "title": "N'Awka, Dayọsiisi Ụka Angịlịkan Echiela Ndị Ụkọchukwu Ọhụrụ", "category": "Naijiria"},
{"text": "N'okwu ya nye ndị ahụ e chiri ụkọchukwu, Bishọọpụ ụka Angịlịkan na Dayọsiisi Nsukka, bụ Bishọọpụ Aloysius Eze Agboh gwara ha ka ha were egwu Chineke wee jee ozi, bụrụ ndị na-eweta udo na ịhụnanya, mee ka mkpụrụ obi na-efu èfu laghachikwute Kraịstị, ma zisakwara ụwa oziọma ahụ a kụghị mmiri.", "author": "Chidi Igwe", "title": "N'Awka, Dayọsiisi Ụka Angịlịkan Echiela Ndị Ụkọchukwu Ọhụrụ", "category": "Naijiria"},
{"text": "Otu onye zutere ọnwụ mberede ya na nsonso a, dịka otu nnukwu ụgbọala nwèrè ihe mberede okporo ụzọ n'Ụmụnze, dị n'okpuru ọchịchị Orumba South nke steeti Anambra.", "author": "Chidi Igwe", "title": "N'Anambra, Otu Onye Ọzọ Anwụọla n'Ihe Mberede Okporo Ụzọ", "category": "Naijiria"},
{"text": "Onye na-ahụ maka mgbasa ozi n'ụlọọrụ na-ahụ maka njem awele okporo ụzọ, bụ ụlọọrụ 'Federal Road Safety Corps' (ngalaba ya nke steeti Anambra), bụ RC Kamal Musa bụ ya mèrè ka ụwa mara nke a site n'ozi ọ kụpụrụ banyere nke ahụ ", "author": "Chidi Igwe", "title": "N'Anambra, Otu Onye Ọzọ Anwụọla n'Ihe Mberede Okporo Ụzọ", "category": "Naijiria"},
{"text": "O kwuru na ọ bụ ịgba oke ọsọ kpatara ihe mberede ahụ, dịka ozi e nwetàrà n'aka ndị ọnọmgbeomere siri kọwaa. Ọ sị na onye na-anya ụgbọala ahụ na-agba oke ọsọ, ya bụ ụgbọala wee pụnahị ya n'aka, nke na o nweghịzị ike ijidenwu ya, o wee kpọrikọọ onwe ya, na ndị ọzọ nọ n'ụgbọala ahụ.", "author": "Chidi Igwe", "title": "N'Anambra, Otu Onye Ọzọ Anwụọla n'Ihe Mberede Okporo Ụzọ", "category": "Naijiria"},
{"text": "O mere ka a mara na otu onye n'ime mmadụ atọ nọ n'ụgbọala ahụ nwụrụ ozigbo, ebe mmadụ abụọ ndị ọzọ nwètàrà mmerụahụ. Ọ sịkwazị na ndị ọrụ FRSC tinyèrè ozu onye ahụ nwụrụ anwụ n'ụlọ nchekwa ozu, ebe mmadụ ndị ọzọ mérụrụ ahụ bụkwazị ndị e buru gaa ụlọ ahụike maka inye ha ọgwụgwọ.", "author": "Chidi Igwe", "title": "N'Anambra, Otu Onye Ọzọ Anwụọla n'Ihe Mberede Okporo Ụzọ", "category": "Naijiria"},
{"text": "N'akụkọ dịkwa ka ibè ya, mmadụ ruru iri n'ọnụọgụgụ nọkwara na nsonso a wee nweta mmerụahụ n'ihe mberede okporo ụzọ dapụtàrà na njikọ ụzọ Eze Ụzụ dị n'Awka bụ isi obodo steeti Anambra, oge nnukwu ihe mberede ọzọ dapụtàrà na mpaghara ebe ahụ.", "author": "Chidi Igwe", "title": "N'Anambra, Otu Onye Ọzọ Anwụọla n'Ihe Mberede Okporo Ụzọ", "category": "Naijiria"},
{"text": "Ndị ahụ bùùrù egwu wee gbagharịa ebe dị iche iche n'obodo ahụ, nke gụnyere Ahịa Oye-Olisa, ma na-etòkwa Gọvanọ Obianọ na nwunye ya maka ọrụ ọma ya. Ndị dị iche iche sogoro rite úrù n'ọtụtụ ụzọ dị iche iche site n'okpuru atụmatụ CAFE sònyèkwàrà na mmemme ahụ, tinyere ọtụtụ ndị ọzọ e ji okwu ha agba izu n'ọchịchị obodo ahụ na steeti Anambra.", "author": "Chidi Igwe", "title": "Ndị Ogbunike Etòóla Obiano Maka Ọrụ Mmepe Ya", "category": "Naijiria"},
{"text": "A kpọọla oku ka a kwụsị ịrụ arụrụ nsị, bụ ịnyụ nsị n'ọhịa nakwa n'ebe ndị ọzọ ghe oghe, ma kọwaa mkpa ọ dị mmadụ ịkwàlite ezi ọnọdụ adịmọcha na gburugburu ya oge niile.", "author": "Chidi Igwe", "title": "N'Anambra, RUWASSA Na UNICEF Azọpụla Ụkwụ Ịkwalite Ọnọdụ Adịmọcha", "category": "Naijiria"},
{"text": "Nke a bụ isi sekpụ ntị ma bụrụkwa okwu a kpụ n'ọnụ na nnukwu ọgbakọ a chịkọbara na nsonso a n'Ọka (Awka) bụ isi obodo steeti Anambra site n'aka ụlọọrụ 'Anambra State Rural Water Supply and Sanitation Agency' (RUWASSA) na njikọaka òtù 'United Nations International Children’s Emergency Fund' (UNICEF), ", "author": "Chidi Igwe", "title": "N'Anambra, RUWASSA Na UNICEF Azọpụla Ụkwụ Ịkwalite Ọnọdụ Adịmọcha", "category": "Naijiria"},
{"text": "Ya bụ oke mmemme bụkwa nke a nọrọ na ya wee guzobe òtù pụrụ iche maka atụmatụ nkwalite adịmọcha 'Water, Sanitation and Hygiene' (WASH), bụ òtù a kpọrọ 'Interministerial Steering Committee on Water, Sanitation and Hygiene'.", "author": "Chidi Igwe", "title": "N'Anambra, RUWASSA Na UNICEF Azọpụla Ụkwụ Ịkwalite Ọnọdụ Adịmọcha", "category": "Naijiria"},
{"text": "N'okwu ya na mmemme ahụ wééré ọnọdụ nsonso a, Kọmishọna na-ahụ maka ihe e ji enyere ndụ aka na steeti Anambra, bụ Maazị Emeka Ezenwanne mere ka a maragasịa ihe dị iche iche ọchịchị nọ ugbua na steeti ahụ megoro iji kwalite ezi ọnọdụ adịmọcha ma hụkwa na e nwere ezi mmiri ọñụñụ na gburugburu niile nke steeti ahụ, ọkachasị site n'ịgbapu mmiri ọñụñụ na ịrụ ụlọ mposi n'ebe dị iche iche, dịka ahịa, ụlọakwụkwọ, na ebe ndị ọzọ, tinyéré ọtụtụ ụzọ ndị ọzọ o si akwalite ezi ọnọdụ adịmọcha.", "author": "Chidi Igwe", "title": "N'Anambra, RUWASSA Na UNICEF Azọpụla Ụkwụ Ịkwalite Ọnọdụ Adịmọcha", "category": "Naijiria"},
{"text": "Dịka ọ na-akọwa na inwe ezi mmiri ọñụñụ oge ọbụla ka so n'otu ihe siri ike omume na mpaghara ebe dị iche iche n'ala Nigeria ruo taa, Kọmishọna Ezenwanne mere ka a mara na otu ọrụ ahụ e guzobere nà mwulite ahụ a na-ewulite ihe gbasaara atụmatụ WASH na steeti ahụ ga-enye aka n'ụzọ pụrụ iche imezupụte atụmatụ otu mba ụwa ahụ a kpọrọ 'Sustainable Development Goals (SDGs), nke otu n'ime ha bụ ịhụ na a kwụsịrị ịrụ arụrụ nsị, ịnyụ nsị n'ọhịa nakwa n'ebe ndị ọzọ ghe oghe, tupu ahọ 2025.", "author": "Chidi Igwe", "title": "N'Anambra, RUWASSA Na UNICEF Azọpụla Ụkwụ Ịkwalite Ọnọdụ Adịmọcha", "category": "Naijiria"},
{"text": "Ya bụ Gọvanọ nọkwazịrị na mmemme ahụ wee kesàá ego mgbazinye maka ịkọ ọrụ ugbo ahụ sitere n'aka gọọmenti etiti nyégara ndị soro rite uru na ya n'ime steeti ahụ, maka ịkwàlite ọrụ ugbo ha.", "author": "Chidi Igwe", "title": "Obianọ Agbapeela Amụmà Ọrụ Ugbo Ọkọchị N'Anambra", "category": "Naijiria"},
{"text": "Ya bụ ego mgbazinye bụ nke dị ijeri naịra abụọ ma bụrụkwa nke e kesààrà mmadụ ruru puku isi n'ọnụọgụgụ.", "author": "Chidi Igwe", "title": "Obianọ Agbapeela Amụmà Ọrụ Ugbo Ọkọchị N'Anambra", "category": "Naijiria"},
{"text": "A nọkwara na mmemme ahụ wee kesàá ihe dị iche iche e ji akọ ugbo nyegara ndị ọrụ ugbo steeti ahụ.", "author": "Chidi Igwe", "title": "Obianọ Agbapeela Amụmà Ọrụ Ugbo Ọkọchị N'Anambra", "category": "Naijiria"},
{"text": "Aka na-achị steeti Anambra, bụ Gọvanọ Willie Obiano agbapeela amụma inye ọzụzụ maka nchekwa imeime obodo dị iche iche na steeti ahụ.", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "Mmemme ịgbape atụmatụ inye ọzụzụ ahụ bụ nke weere ọnọdụ na nsonso a n'Ọka (Awka) bụ isi obodo steeti Anambra, ma bụrụkwa nke a chịkọbara site n'aka ụlọọrụ uweojii steeti ahụ.", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "N'okwu ya na mmemme ahụ, Gọvanọ Obianọ mere ka a mara na nchekwa bụ ọrụ dịịrị onye ọbụla, bụzị nke mere na onye ọbụla ga-etinye aka n'ọrụ, nyere ndị ọrụ nchekwa aka ịrụ ọrụ ha site n'inye ha ozi dị mkpa mgbe kwesiri ekwesi, ma mụrụkwa anya ka azụ oge niile, n'ihi na òké anaghị eri ihe onye mụ anya.", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "Gọvanọ Obianọ, nke onye nọchitere anya ya na mmemme ahụ bụ osote ya, bụ Dọkịta Nkem Okeke kọwàrà nchekwa imeime obodo (community policing) dịka otu n'ime usoro kacha mma isi belata ma chụọ mpụ na arụrụala ọsọ ụkwụ erughị ala na Nigeria, ma kọwaa mkpa ọ dị na Ndị Anambra na ndị ọzọ bi ebi na steeti ahụ ga-ejikọ aka ọnụ, ha na ndị ọrụ nchekwa, iji kwalite ezi ọnọdụ nchekwa ndụ na akụnụba na steeti ahụ, ma n'oge mmemme ekeresimeesi a, ma mgbe e mechara ya.", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "N'okwu ya oge ọ na-echi ndị ụkọchukwu ọhụrụ ahụ, Ashbishọọpụ Alexander Ibezim chètààrà ha na ọkpụkpọ oku Chineke kpọrọ ha bụ ka ha jeere Ya ozi ma rụọrọ ya ọrụ dịka ndị ọzụzụ atụrụ, ma gwa ha ka ha si n'ọnụ ha na n'omume ha zisàá oziọma Kraistị.", "author": "Chidi Igwe", "title": "N'Awka, Dayọsiisi Ụka Angịlịkan Echiela Ndị Ụkọchukwu Ọhụrụ", "category": "Naijiria"},
{"text": "Ọ gwakwara ha ka ha were ịhụnanya wee jeere Chineke ozi, ma bụrụkwa ndị Chineke ga-agbara ama ezi ọrụ ha rụrụ dịka ndị ozi ya n'ụbọchị ngụkọ, maka na mmadụ ọbụla ga-azarịrị ajụjụ banyere etu o siri gaa ozi ya nakwa etu o siri chịkwaa ìgwè atụrụ Chineke hanyere n'aka ya.", "author": "Chidi Igwe", "title": "N'Awka, Dayọsiisi Ụka Angịlịkan Echiela Ndị Ụkọchukwu Ọhụrụ", "category": "Naijiria"},
{"text": "N'okwu ya n'aha ndị ọzọ, otu onye n'ime ndị ahụ e chiri ụkọchukwu ọhụrụ, bụ Ụkọchukwu Linus Okeke kèlèrè Chineke maka mbulin'ọkwa ahụ, kelekwa Bishọọpụ Ibezim maka ịhụta ha dịka ndị tozùrù oke, ma rịọkwa amara, nchekwa na enyemaka Chineke, na nkwàdo na ekpere ụmụ mmadụ, iji nyere ha aka ịga ozi ha nke ọma n'ikwesi ntụkwasịobi, bụkwa nke o kwere nkwa na ha ga-eme.", "author": "Chidi Igwe", "title": "N'Awka, Dayọsiisi Ụka Angịlịkan Echiela Ndị Ụkọchukwu Ọhụrụ", "category": "Naijiria"},
{"text": "Mmadụ ise bụbụ Ọdịnandị ka e buliri n'ọkwa Dikin ụbọchị ahụ, ebe mmadụ iri na ise bụbụ Dikin bụ ndị e chiri Ụkọchukwu ma bụrụkwa ndị e duru n'iyi ọrụ site n'aka Chanselọ dayọsiisi ahụ, bụ Ọkaikpe O.J. Okeke.", "author": "Chidi Igwe", "title": "N'Awka, Dayọsiisi Ụka Angịlịkan Echiela Ndị Ụkọchukwu Ọhụrụ", "category": "Naijiria"},
{"text": "Onye ndu òtù ụmụnwaanyị na ụmụagbọghọ na dayọsiisi ahụ nakwa na mpaghara Niger, bụ Oriakụ Chioma Ibezim na ọtụtụ ndị ọzọ sonyèrè na mmemme ahụ.", "author": "Chidi Igwe", "title": "N'Awka, Dayọsiisi Ụka Angịlịkan Echiela Ndị Ụkọchukwu Ọhụrụ", "category": "Naijiria"},
{"text": "By Izunna Okafor", "author": "Chidi Igwe", "title": "Gọọmenti Anambra Ga-Anwụchi Onye Ọbụla Ji Ụmụaka Arịọ Arịrịọ — Mezue", "category": "Naijiria"},
{"text": "N'okwu ya banyere ihe mberede okporo ụzọ ndị ahụ, onyeisi ụlọọrụ FRSC na steeti Anambra bụ Maazị Andrew A. Kumapayi kpọkukwazịrị ma dụọ ndị na-anyà ụgbọala ka ha na-akpachapụ anya oge niile, zèére ịgba oke ọsọ, ma jirikwa uchè na-anya ụgbọala. O kwuru na ihe ndị ahụ so n'ihe na-eweta ihe mberede okporo ụzọ aghara aghara, ma nye ndụmọdụ ka ndị na-anya ụgbọala zèére ihe ndị ahụ iji belata oke ndapụta ihe mberede okporo ụzọ.", "author": "Chidi Igwe", "title": "N'Anambra, Otu Onye Ọzọ Anwụọla n'Ihe Mberede Okporo Ụzọ", "category": "Naijiria"},
{"text": "O kpekwazịrị ka mkpụrụobi onye nwụrụ anwụ zuo ike na ndokwa, ma kpee ka ndị nke nwetara mmerụahụ gbakere n'oge adịghị anya.", "author": "Chidi Igwe", "title": "N'Anambra, Otu Onye Ọzọ Anwụọla n'Ihe Mberede Okporo Ụzọ", "category": "Naijiria"},
{"text": "N'okwu nke ya oge ọ na-eguzobe ndị òtù ọrụ ahụ ma na-agbapekwa ọgbakọ ahụ, aka na-achị steeti Anambra, bụ Gọvanọ Willie Obianọ kọwara mmemme ahụ na atụmatụ ahụ dịka nke dị oke mkpa n'ihi na adịmọcha bara oke uru ma bụrụkwa ụzọ pụtakarịchara ihè a pụrụ isi gbanahị maọbụ merie ụdị ọrịa dị iche iche, ọkachasị n'ime oge a ọrịa nje korona ka na-ebi ụwa aka ọjọọ.", "author": "Chidi Igwe", "title": "N'Anambra, RUWASSA Na UNICEF Azọpụla Ụkwụ Ịkwalite Ọnọdụ Adịmọcha", "category": "Naijiria"},
{"text": "Ọ kpọkukwazịrị onye ọbụla ka ọ na-edebe gburugburu ya ọcha ma na-akwalitekwa ezi ọnọdụ adịmọcha n'ebe ọbụla ọ hụtara onwe ya, maka na ọ bụ onye dị ọcha na-anọdobe Chineke nso.", "author": "Chidi Igwe", "title": "N'Anambra, RUWASSA Na UNICEF Azọpụla Ụkwụ Ịkwalite Ọnọdụ Adịmọcha", "category": "Naijiria"},
{"text": "Na ntụnye ha n'otu n'otu, onyeisi atụmatụ 'Water, Sanitation and Hygiene' (WASH), bụ Oriakụ Mamita Bora, na otu onye e ji okwu ya agba izu na UNICEF, bụ Maazị Timeyin Uwejamomere kelere ọchịchị Gọvanọ Obianọ maka ntụnye dị iche iche o megoro n'ihe gbasaara adịmọcha, ma kpọọ oku ka e nwekwuo njikọaka n'etiti ụlọọrụ na òtù dị iche iche n'ihe gbasaara nkwalite adịmọcha, ọkachasị n'ime obodo dị iche iche nakwa n'ebe ndị ọzọ mepere emepe, maka na ọ na-abụ a nyụkọọ mamịrị ọnụ, ọ gbọọ ụfụfụ.", "author": "Chidi Igwe", "title": "N'Anambra, RUWASSA Na UNICEF Azọpụla Ụkwụ Ịkwalite Ọnọdụ Adịmọcha", "category": "Naijiria"},
{"text": "Ọ kpọpụtasịrị ihe dị iche iche ọchịchị ya mepụtagoro na ngalaba nchekwa steeti ahụ, nke mezịrị Anambra jiri bụrụ steeti kacha wee nwee ezi ọnọdụ nchekwa n'ala Nigeria, ma kwe nkwà na ha agaghị ada mbà inye ụmụafọ steeti ahụ ezi ọnọdụ nchekwa bụ ịgbà.", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "Igbo sị na ọ na-adị mma ibu ụzọ ma ọkwa mmiri tupu ozuzo ya.", "author": "Chidi Igwe", "title": "Gọọmenti Anambra Ga-Anwụchi Onye Ọbụla Ji Ụmụaka Arịọ Arịrịọ — Mezue", "category": "Naijiria"},
{"text": "N'ịgbaso nke a, Kọmishọna na-ahụ maka ọdịmma ọhaneze na ihe metụtara ụmụaka na ụmụnwaanyị n'ime steeti Anambra, bụ Oriakụ Ndidi Mezue adọọla aka na ntị ọzọ ma mee ka a mara na gọọmenti steeti ahụ ga-anwụchikọ ma kpụpụ ụlọikpe, onye ọbụla a hụrụ ka o ji ụmụaka arịọ arịrịọ na mpaghara ebe ọbụla na steeti ahụ.", "author": "Chidi Igwe", "title": "Gọọmenti Anambra Ga-Anwụchi Onye Ọbụla Ji Ụmụaka Arịọ Arịrịọ — Mezue", "category": "Naijiria"},
{"text": "Oke mmemme ahụ dọtara ọtụtụ Kọmishọna nakwa ndị ọzọ e ji okwu ha agba izu na ngalaba dị iche iche na steeti ahụ na mpụga ya.", "author": "Chidi Igwe", "title": "N'Anambra, RUWASSA Na UNICEF Azọpụla Ụkwụ Ịkwalite Ọnọdụ Adịmọcha", "category": "Naijiria"},
{"text": "Ya bụ Gọvanọ gakwazịrị n'ihu gwa ndị nwere ụlọ na mpaghara ebe ọbụla na steeti ahụ ka ha gbaa mbọ na-achọpụta ihe niile dị mkpa ha kwesiri ịma banyere onye bi maọbụ chọrọ ibi n'ụlọ ha, ya na ihe onye ahụ na-arụ, tupu ha enye onye ahụ ụlọ, n'ihi na ọtụtụ ndị esitela n'emeghị nke a wee nye ndị ohi na ndị omekoome ụlọ n'amaghị ama.", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "Kọmishọna Mezue kwupụtara nke a na nnukwu ọgbakọ gọọmenti steeti ahụ na ndị nnọchianya òtù jikọtara ndị abụghị ndị Anambra bi na steeti ahụ nwèrè, bụ nke weere ọnọdụ na nsonso a n'Ọka (Awka) bụ isi obodo steeti Anambra.", "author": "Chidi Igwe", "title": "Gọọmenti Anambra Ga-Anwụchi Onye Ọbụla Ji Ụmụaka Arịọ Arịrịọ — Mezue", "category": "Naijiria"},
{"text": "Na mbụ n'ozi nnọọ ya, onyeisi ndị uweojii na-elekọta mpaghara 13 dị n'Ukpo, bụ AIG Mohammed Danmalam mere ka a mara na onye ọbụla nwere ọrụ nchekwa dịịrị ya n'ebe ọbụla o bi maọbụ ebe ọ hụtara onwe ya, maka na ọ bụ ebe onye bì ka ọ na-awàchi. ", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "Ọ rịọkwazịrị ọha mmadụ ka ha na-enyere ha bụ ndị uweojii aka n'ọrụ ha, site n'inye ha ozi dị mkpa ga-enyere aka n'ọrụ, ma sikwazie n'ụzọ dị etu ahụ tụnye ụtụ nke ha na nchekwa obodo.", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "Na ntụnye nke ya, onyeisi ndị uweojii na steeti Anambra, bụ CP John B. Abang kèlèrè aka na-achị steeti Anambra, bụ Gọvanọ Obianọ maka nkwàdo dị iche iche ọ na-enye ha, bụ nke na-eme ka ọrụ ha na-agara ha siriri-wèrèrè n'ime steeti ahụ ma na-amịtakwa ezi mkpụrụ.", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "Dịka ọ na-agwa Ndị Anambra ka ha ghara ịtụ egwù banyere mpụ na arụrụala na steeti ahụ n'ime oge mmemme ekeresimeesi a, ọ dụrụ ha ọdụ ka onye ọbụla kee nkwụcha oge niile ma hikwa asaa n'anya, ọbụla dịka o kwere nkwà na ha ga-aga n'ihu inye steeti ahụ ezi nchekwa bụ ịgba dịka ha si eme oge niile.", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "N'okwu ya na mmemme ahụ, Kọmishọna Mezue, onye bụkwa onyeisioche na mmemme ahụ mère ka a mara na otu n'ime ebumnobi ya bụ ọgbakọ mkparịtaụka bụ iji wee tụọ atụmatụ banyere etu a ga-esi kpochapụ ịrịọ arịrịọ n'ezi na ụzọ steeti ahụ, bụ nke ọtụtụ ndị mmadụ na-emezị na mpaghara ebe dị iche iche na steeti ahụ ugbua.", "author": "Chidi Igwe", "title": "Gọọmenti Anambra Ga-Anwụchi Onye Ọbụla Ji Ụmụaka Arịọ Arịrịọ — Mezue", "category": "Naijiria"},
{"text": "Ndị ọrụ gọọmenti, ndị ọrụ nchekwa,  ndị ntorobịa, ndị ndu ụka dị iche iche, nakwa ndị ndu obodo dị iche iche sonyere na ya bụ mmemme, ma bụrụkwa ndị a gwazịrị ka ha buru ozi ha nwetara n'ebe ahụ wee lakwuru ndị ngalaba ha dị iche iche.", "author": "Chidi Igwe", "title": "Obianọ Agbapee Atụmatụ Inye Ọzụzụ Maka Nchekwa Imeime Obodo", "category": "Naijiria"},
{"text": "Ọ gbarụrụ ihu banyere etu ịrịọ arịrịọ sizị arị ibe ya elu ugbua na steeti ahụ, nakwa etu ndị mmadụ sizịrị jiri ya wee merezie aka ọrụ, ọkachasị ndị ụfọdụ n'ime ha na-eji ụmụaka kwesiri ịnọ n'ụlọakwụkwọ wee na-arịọ arịrịọ.", "author": "Chidi Igwe", "title": "Gọọmenti Anambra Ga-Anwụchi Onye Ọbụla Ji Ụmụaka Arịọ Arịrịọ — Mezue", "category": "Naijiria"},
{"text": "Ọ kọwara na ọkanọnụọgụ ndị na-arịọ arịrịọ na mpaghara ebe dị iche iche na steeti ahụ abụghị ụmụafọ steeti ahụ, kwuo na ha bụ ndị sitere mpaghara ebe dị iche iche n'ala Nigeria na mpụga ya wee nubatasịa n'ime steeti ahụ ịrịọ arịrịọ. Ọ kpọkuzịrị ndị nnọchianya otu ahụ jikọtara ndị abụghị ndị Anambra bi n'ime Anambra ka ha tinye aka n'ọrụ ozigbo ịhụ na a kwụsịrị ya bụ ihe, maka na ọ bụ ebumnobi na mmasị gọọmenti steeti ahụ ịhụ na a machiri ma kwụsị kpamkpam, ihe ọbụla bụ ịrịọ arịrịọ na mpaghara ebe ọbụla na steeti ahụ ugbua.", "author": "Chidi Igwe", "title": "Gọọmenti Anambra Ga-Anwụchi Onye Ọbụla Ji Ụmụaka Arịọ Arịrịọ — Mezue", "category": "Naijiria"},
{"text": "N'okwu nke ya n'ọgbakọ ahụ, onyeisi òtù ahụ jikọtara ndị abụghị ndị Anambra bi na steeti ahụ, bụ Maazị Amos Nkwuda kelere steeti Anambra maka ihe dị iche iche ọ na-emere ha, maka inye ha ezi ọnọdụ dị larịị na ime ha mma na steeti ahụ, karịa imeso ha ka ha bụ ndị ọbịa.", "author": "Chidi Igwe", "title": "Gọọmenti Anambra Ga-Anwụchi Onye Ọbụla Ji Ụmụaka Arịọ Arịrịọ — Mezue", "category": "Naijiria"},
{"text": "Ọ gakwara n'ihu kelee steeti ahụ maka ịkpọ ha ka ha na ha kparịta ụka bànyere ya bụ okwu a kpụ n'ọnụ, karịa iji aka ike wee mee ihe ọbụla bụ uche ya, ma kwezie nkwà na ha ga-elebà anya n'ọnọdụ ahụ nke ọma, iji hụ na ya bụ ihe bịara n'isi njedobe, ebe ịhụ ndị arịrịọ n'ezi na ụzọ nke steeti ahụ ga-abụkwazị akụkọ mgbe ochie.", "author": "Chidi Igwe", "title": "Gọọmenti Anambra Ga-Anwụchi Onye Ọbụla Ji Ụmụaka Arịọ Arịrịọ — Mezue", "category": "Naijiria"},
{"text": "Na ntụnye nke ya, otu onye n'ime ndị sonyere na ya bụ ọgbakọ mkparịtaụka, bụ Maazị Victor Meji kwùrù na ọ dị mma ka ndị òtù ahụ buru ihe ahụ e kwuru maka ya n'ọgbakọ ahụ wee lakwuru ndị otu ha na mpaghara ebe dị iche iche na steeti ahụ, iji mee ka ha mara banyere ya bụ okwu ma tụnyekwazie ọnụmmiri okwu nke ha na ya bụ atụmatụ.", "author": "Chidi Igwe", "title": "Gọọmenti Anambra Ga-Anwụchi Onye Ọbụla Ji Ụmụaka Arịọ Arịrịọ — Mezue", "category": "Naijiria"},
{"text": "Izunna Okafor, Awka", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "Ndị bi n'Ọnịtsha akpọkuola ma rịọ gọọmenti steeti Anambra ka ọ gbatara ha ọsọ, dịka iju mmuri wara ma tochibido ụfọdụ ụlọ dị na mpaghara B/H Housing Estate Fegge.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "Ajọ ọdachi a bụ nke e mere ka ụwa mara site n'ọnụ otu onye ọnọ mgbe o mere ma bụrụkwa onye bi na mpaghara ahụ, bụ Maazị Isidore Uzoatu, bụ onye ziteere Ka Ọ Dị Taa ozi banyere ọnọdụ ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "Dịka Maazị Uzoatu siri kọwaa, iju mmiri ahụ bụ nke na-agba na mgbe na mgbe, ọkachasị n'oge udummiri, n'ihi na e nweghị ebe idè mmiri na-agba na mpaghara ebe ahụ si ehupù. O kwukwara na idè mmiri sì na mgbago na-ehudàta na mpaghara ebe ahụ ma ọ bụrụ na ọwà mmiri dị ebe ahụ ju, wee na-emezị ka ya bụ ọnọdụ kawanye njọ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "Ọ gbarụrụ ihu bànyere ihe ọdachi ahụ, ma kwuo na ọ dị ka a ga-asịzị na gọọmenti na ụlọọrụ ya dị iche iche gbakụtàrà mpaghara ahụ azụ kemgbe ọtụtụ ahọ ole na ole gara aga na-agbanyeghị ụtụ isi ha na-atụ na ego ndị nwere ụlọ na mpaghara ebe ahụ na-akwụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "Dịka ọ na-ekwu na o teela aka gọọmenti kpàtụrụ aka maọbụ rụọ ọrụ ebe ahụ; Maazị Ụzọatụ gakwazịrị n'ihu kọwaa na ọ bụ ndị bi na mpaghara ahụ jizị aka ha wee na-arụgasị ụfọdụ ọrụ mmetụaka n'ebe ahụ, nke mezịrị ka ihe idè mmiri ahụ mebìrì hara na nso.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "Ọ kpọkùzịrị ma rịọ gọọmenti doo ka ọ gbatara ha ọsọ enyemaka iji gbochie ajọ ọdachi ahụ ịga n'ihu na-adapụta n'ihi ajọ ọnọdụ dị iche iche nke ahụ pụrụ iwètàrà ndị bi na mpaghara ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "N'ajụjụ ọnụ Ka Ọ Dị Taa gbara ya bànyere nke ahụ, onyeisi ụlọọrụ steeti ahụ na-ahụ maka idobe ọwà mmiri ọcha na ichekwaba ọhịa na steeti ahụ, (bụ Anambra State Clear Drainage and Forest Preservation Agency), Maazị Chido Obidiegwu kwuru n'ezie na ha enwetàbeghị mkpesa banyere ọnọdụ ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "Ọ gbara akaebe na nsogbu iju mmiri sò n'otu ihe iche aka mgba na-adapụkarị na mpaghara ebe dị iche iche na steeti ahụ na mgbe na mgbe, ma kwuo na ọchịchị Gọvanọ Willie Obianọ agbaala ma ka na-agbakwa ọtụtụ mbọ dị iche iche pụtara ìhè banyere nke ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "Maazị Obidiegwu gara n'ihu kpọpụtasịa ụfọdụ mbọ dị iche iche ụlọọrụ ya gbagoro na nso nso iji belata nsogbu idè mmiri, nke gụnyere ịkọchasị ọwà mmiri sụchiri asụchi na mpaghara ebe dị iche iche, inye ndị mmadụ nkuzi na ịgbasa ozi banyere mkpa ọ dị idobe ọwa mmiri ha ọcha oge niile, izigara Gọvanọ ozi banyere ebe dị iche iche nsogbu idè mmiri na-enye nsogbu na steeti ahụ (bụ nke a ka na-elebà anya ugbua), tinyere ọtụtụ nzọpụ ụkwụ ndị ọzọ ha zọpụgoro banyere ọnọdụ ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "O chetààrà ọhaneze na ọrụ ka kwụsịlatagodiri n'ụfọdụ ebe dị iche iche e ji ọrụ ngo n'aka n'ime steeti ahụ n'ihi iwu 'onye apụtakwala ezi' ahụ gọọmenti tiri maka ọrịa korona, bụ nke mezịrị ka ụfọdụ ọrụ ka gbaberegodi n'ebe a rụdobere ha oge ahụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "O kwezịrị nkwa na n'ihi mmaghepù ahụ gọọmenti steeti ahụ malitere ịmaghapù ụfọdụ iwu ndị ahụ e tiri, na ọrụ ga-amalitekwa ịgawanye n'ihu ọzọ n'isingwụcha ọnwa a n'ụfọdụ ebe, ọbụnadị dịka ọ kpọkùkwara ọhaneze ka ha sonyesie ike n'ọrụ mkpocha na nzacha ahụ a ga-eme n'isi ngwụcha ọnwa a. Ọ dụkwara ọdụ ha ka onye ọbụla kwụsị ịwụnye atịtị, ahịhịa na ihe ndị ọzọ dị etu ahụ n'ọwà mmiri, n'ihi na ọ bụ ihe dị etu ahụ na-enye aka ịsụchisi ọwà mmiri ma mekwa ka idè mmiri na-agba n'ebe ụfọdụ.", "author": "Chidi Igwe", "title": "Ndị bi n'Ọnịtsha arịọ enyemaka, dịka iju mmiri tochiri ụfọdụ ụlọ na Fegge", "category": "Naijiria"},
{"text": "Izunna Okafor, Awka", "author": "Chidi Igwe", "title": "Gọọmenti Anambra akụtùóla ụlọ ahụ tigburu otù nwatakịrị n'Onịtsha", "category": "Naijiria"},
{"text": "Dịka o kwere na nkwà, gọọmenti steeti Anambra akụtùóla ụlọ ahụ tigburu ótù nwata nwaanyị nọ n'agbata ahọ asatọ mgbe gara aga na mpaghara Modebe Avenue dị n'Ọnịtsha.", "author": "Chidi Igwe", "title": "Gọọmenti Anambra akụtùóla ụlọ ahụ tigburu otù nwatakịrị n'Onịtsha", "category": "Naijiria"},
{"text": "Ọrụ ịkụtù ụlọ ahụ bụ nke a bàgidere site n'aka ụlọọrụ ahụ na-ahụ maka atụmatụ ewumewu na steeti ahụ, bụ 'Anambra State Physical Planning Board', ma bụrụkwa nke onyeisi oche ụlọọrụ ahụ, bụ Maazị Chike Maduekwe sonyere na ya.", "author": "Chidi Igwe", "title": "Gọọmenti Anambra akụtùóla ụlọ ahụ tigburu otù nwatakịrị n'Onịtsha", "category": "Naijiria"},
{"text": "Ọ dị ncheta na Ka Ọ Dị Taa kọrọ akụkọ na mgbe gara aga banyere ụlọ ótù ogìdì ya dapụrụ, wee tigbuo otù nwatakịrị nwaanyị n'abalị asatọ nke ọnwa Eprel ahọ a.", "author": "Chidi Igwe", "title": "Gọọmenti Anambra akụtùóla ụlọ ahụ tigburu otù nwatakịrị n'Onịtsha", "category": "Naijiria"},
{"text": "Nke ahụ mezịrị ndị gara ebe ahụ ụbọchị ahụ (nke gụnyere onye ji ọkwa dịka onyeisi ụlọọrụ ASPPB, Maazị Anene Nwabufor; nnukwu onye enyemaka pụrụ iche nye Gọvanọ n'ihe gbasaara nlekọta ala na atụmatụ ewumewu (bụ SSA, Monitoring and Supervision on Lands and Physical Planning) Oriakụ Joy Nneli, na ndị ọzọ soro gaa ebe ahụ) jiri kaa ya bụ ụlọ ákàrà nkutù ma kwuwakwa na a ga-akụtù ya.", "author": "Chidi Igwe", "title": "Gọọmenti Anambra akụtùóla ụlọ ahụ tigburu otù nwatakịrị n'Onịtsha", "category": "Naijiria"},
{"text": "Ndị ahụ sikwara n'ebe ahụ wee gaa ụfọdụ ebe ndị ọzọ a rụrụ ụlọ n'ebe ezighị ezi n'okpopru ọchịchị Ihiala, nke gụnyere Azia, Uzoawka na Okija, bụkwa ebe ụfọdụ ndị na-arụ ọrụ ebe ahụ chọrọ ịwakpò ha; e wee nwụchikọọ ha niile maka ịhafè ha n'aka ndị uweojii.", "author": "Chidi Igwe", "title": "Gọọmenti Anambra akụtùóla ụlọ ahụ tigburu otù nwatakịrị n'Onịtsha", "category": "Naijiria"},
{"text": "N'okwu ya banyere ọrụ ahụ, Maazị Nwabufor katọrọ etu ọtụtụ ndị mmadụ si abàgide n'ịrụ ụlọ etu na ebe ọbụla masịrị ha n'ime steeti ahụ n'ebughị ụzọ nata ikike maọbụ nweta nkwàdo site n'aka gọọmenti; ma sizie n'ụzọ dị etu ahụ na-etinye ndụ na akụnụba mmadụ ibe ha n'ihe egwù na ihe izè ndụ.", "author": "Chidi Igwe", "title": "Gọọmenti Anambra akụtùóla ụlọ ahụ tigburu otù nwatakịrị n'Onịtsha", "category": "Naijiria"},
{"text": "O mere ka a mara na ha na-ebu ụzọ zigara ndị nwe ụlọ ọbụla a rụrụ n'ebe ezighị ezi ozi banyere nke ahụ tupu ha amalite ime ihe ọbụla ha kpebiri ime n'ebe ahụ.", "author": "Chidi Igwe", "title": "Gọọmenti Anambra akụtùóla ụlọ ahụ tigburu otù nwatakịrị n'Onịtsha", "category": "Naijiria"},
{"text": "O jikwazịrị ohere ahụ kpọkuo ndị na-ewu ewumewu na onye ọbụla chọrọ ịrụ ụlọ ka o buru ụzọ nweta nkwàdo na akwụkwọ ikike n'ụlọọrụ ahụ tupu ọ malite ime nke ahụ, maka ịkwa 'ngara m mara' n'oge ikpeazụ.", "author": "Chidi Igwe", "title": "Gọọmenti Anambra akụtùóla ụlọ ahụ tigburu otù nwatakịrị n'Onịtsha", "category": "Naijiria"},
{"text": "By Izunna Okafor, Awka, Nigeria | Igbo Radio | News in Igbo Language", "author": "Chidi Igwe", "title": "Eze Ọdịnala Nsugbe Eguzobela Ndị Ichie Ga-Eso Ya Rụọ Ọrụ", "category": "Naijiria"},
{"text": "Igbo sị na ótù osisi anaghịa eme ọhịa, ma sịkwa na ótù onye anaghị achụ ngwere mgbahige aja.", "author": "Chidi Igwe", "title": "Eze Ọdịnala Nsugbe Eguzobela Ndị Ichie Ga-Eso Ya Rụọ Ọrụ", "category": "Naijiria"},
{"text": "N'ịgbaso nke a, eze ọdịnala obodo Nsugbe, bụ Igwe Victor Ntoka eguzobela ndị ichie ọhụụ ha na ya ga-eso wee rụọ ọrụ idu obodo ahụ.", "author": "Chidi Igwe", "title": "Eze Ọdịnala Nsugbe Eguzobela Ndị Ichie Ga-Eso Ya Rụọ Ọrụ", "category": "Naijiria"},
{"text": "Mmemme iguzobe ndị ichie ahụ bụ nke weere ọnọdụ n'Amagu Nsugbe dị n'okpuru ọchịchị ime obodo Anambra East, ma bụrụkwa nke dọtara ndị dị iche iche e ji okwu ha agba izu na steeti, nke gụnyere nnukwu onye enyemaka pụrụ iche nye Gọvanọ Obianọ n'ihe gbasaara ọdụ ụgbọala na ahịa, bụ Maazị CY Obiano; eze ọdịnala obodo Ụmụọba Anam, bụ Igwe George Ekwealor, tinyere ụfọdụ ndị ọzọ.", "author": "Chidi Igwe", "title": "Eze Ọdịnala Nsugbe Eguzobela Ndị Ichie Ga-Eso Ya Rụọ Ọrụ", "category": "Naijiria"},
{"text": "N'okwu ya oge ọ na-anabata ndị ahụ ịbụ ndị ndị ichie ya, Igwe Ntoka kọwara na ọ bụ mmasị ya, kemgbe e jiri guzobe ya dịka eze ọdịnala obodo ahụ, iguzobe ndị ichie ga-eso ya wee rụọ ọrụ, ọkachasị iji kwàlite ezi ọchịchị, mmepe na ọganihu nke obodo ahụ.", "author": "Chidi Igwe", "title": "Eze Ọdịnala Nsugbe Eguzobela Ndị Ichie Ga-Eso Ya Rụọ Ọrụ", "category": "Naijiria"},
{"text": "O kèlèrè aka na-achị steeti Anambra bụ Gọvanọ Willie Obianọ maka ịkwàdo ndị eze ọdịnala, ọchịchị obodo na mmepe ime-ime obodo, bụ nke mụtagoro ezi ọtụtụ mpụtara a na-ahụ anya n'ebe dị iche iche n'ime steeti ahụ, tinyere obodo Nsugbe.", "author": "Chidi Igwe", "title": "Eze Ọdịnala Nsugbe Eguzobela Ndị Ichie Ga-Eso Ya Rụọ Ọrụ", "category": "Naijiria"},
{"text": "Ọ kpọkùkwazịrị ndị ichie ahụ ka ha were eziokwu na ịkwụba aka ọtọ wee rụọ ọrụ ha nke ọma na etu o siri kwesiri, iji kwalite ezi ọnọdụ mmepe, ọganihu na udo tọrọ àtọ na Nsugbe.", "author": "Chidi Igwe", "title": "Eze Ọdịnala Nsugbe Eguzobela Ndị Ichie Ga-Eso Ya Rụọ Ọrụ", "category": "Naijiria"},
{"text": "Na ntụnye nke ya, onyeisi ọchịchị obodo ahụ, bụ Maazị Osita Nwoye kọwapụtara na obi bụ ya sọ añụrị banyere mmepe ọhụụ na ọganihu a na-ahụtazị n'ime obodo ahụ kemgbe. O mere ka a mara na obodo ahụ anọọla ihe karịrị ahọ asatọ n'enweghị ndị ichie, ma sịzie na ugbua, na obodo ahụ ga-amalitezị ịgawanye n'ihu na iji otu olu ekwu okwu, karịa ka ọ dị n'oge mbụ. Ọ dụkwazịrị ndị ichie ahụ ka ha gbado anya n'ọrụ ma gharakwa ikwe ka ihe ọbụla kpasaa ha anya, maọbụ weta nkewa n'etiti ha.", "author": "Chidi Igwe", "title": "Eze Ọdịnala Nsugbe Eguzobela Ndị Ichie Ga-Eso Ya Rụọ Ọrụ", "category": "Naijiria"},
{"text": "N'okwu nke ya, otu nwaafọ ododo ahụ ọnụ na-eru n'okwu, bụ Maazị Emmanuel Agu kọwara nguzobe ahụ e guzobere ndị ichie ahụ dịka nke magburu onwe ya, mee ka a mara na ọ na-enye aka n'ụzọ pụrụ iche n'ime ka ezi ihe gaa n'ihu ịchawapụta n'obodo ahụ, ma kpọkukwazie ndị Nsugbe ka ha gaa n'ihu inye eze ọdịnala ahụ na ndị ichie ya nkwàdo zuru òkè.", "author": "Chidi Igwe", "title": "Eze Ọdịnala Nsugbe Eguzobela Ndị Ichie Ga-Eso Ya Rụọ Ọrụ", "category": "Naijiria"},
{"text": "Na nzaghachi ya n'aha ndị ichie ahụ, Onoowu ọhụụ obodo ahụ, bụ Maazị Mike Ilobi kelere Igwe Ntoka maka ịhụta ha dịka ndị kwesiri ntụkwasị obi na ndị tozuru òkè iji ọkwa ahụ dị elu, ma kwezie nkwa iji ohere ọma ahụ wee tụnye ụtụ nke ha n'ụzọ pụrụ iche n'ịkwalite ezi ọchịchị, mmepe, udo na ọganihu  nke obodo ahụ.", "author": "Chidi Igwe", "title": "Eze Ọdịnala Nsugbe Eguzobela Ndị Ichie Ga-Eso Ya Rụọ Ọrụ", "category": "Naijiria"},
{"text": "By Izunna Okafor", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "Igbo sị na ọ dị mma a sụgide ụtara, e hogharịa ọdụ. N'ịgbaso nke a, ndị òtù Ọhaneze Ndị Igbo, ngalaba ya nke steeti Anambra nọrọ nsonso a wee họpụta ndị ndu ọhụụ ga-anọ n'isi òtù ahụ n'ime steeti ahụ, dịka ogè ọkwa ọchịchị ndị nọbụ n'isi ọchịchị òtù ahụ bịàrà n'isi njedobe.", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "Ya bụ mmemme ntụliaka é mere n'ụzọ udo bụ nke a nọrọ na ya wee họpụtakwa ndị ndu òtù ahụ n'okpuru ọchịchị ime obodo dị iche iche na steeti ahụ, bụkwa ndị e guzobere ma dukwa n'iyi ọrụ ngwangwa e mechara ya bụ ntụliaka.", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "Na nhọpụta nke e mere n'ogoogo steeti, Maazị Festus Emeka Udodeme bụ onye nwetara mmeri dịka onyeisioche ọhụụ òtù ahụ n'ime steeti Anambra, na ya bụ ntụliaka wééré ọnọdụ n'Awka bụ isi obodo steeti ahụ.", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "Ndị ọzọ a họpụtakwara iji ọkwa dị iche iche n'otu ahụ n'ogoogo steeti ahụ gụnyèrè Maazị Titus Akpudo (osote onyeisi); Maazị Chukwudubem Okafor (odeakwụkwọ); Maazị Godwin-Iwuchukwu (odebe ego); Maazị Fredrick Nwafor (odekọ ego); tinyeré Maazị Samuel Udogalanya (osote odeakwụkwọ).", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "Ndị ọzọ gụnyèrè Maazị Gilbert Olumba (odeakwụkwọ mgbasaozi); Maazị Peter Ezeofor (odeakwụkwọ nhazi); Maazị Emmanuel Emelife (osote odebe ego) Maazị Samuel Nweke (osote odeakwụkwọ mgbasaozi); Maazị Innocent Nwabuike (osote odekọ ego); na Maazị Moses Odianma (osote odeakwụkwọ nhazi).", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "N'okwu nnabata ya, ya bụ nwa amadi a họpụtara ọhụụ dịka onyeisioche òtù ahụ n'Anambra, bụ Maazị Udodeme kèlèrè ndị òtù ahụ maka ịkwàdo ya ịbanye n'ọkwa ahụ dị elu nakwa inye ya ohere ọma ahụ iji jere steeti ahụ, Ndị Igbo nakwa ala Nigeria ozi. ", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "O kwere nkwà na ọchịchị ya ga-arụ isi ụlọọrụ bụ ịgbà maka òtù Ọhaneze Ndị Igbo n'ime steeti Anambra, ma kọwapụtakwa mkpà ọ dị na e mèrè ka ya bụ òtù guzosie ike n'ime obodo na okpuru ọchịchị niile dị iche iche na steeti ahụ.", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "Dịka ọ na-ekwe nkwà na ọ ga-eji ọkwa ọchịchị ahụ wee kwalite mmezupụta ọchịchịobi Ndị Igbo oge niile, Maazị Udodeme rịọkwazịrị nkwàdo na ekpere ndị Igbo nakwa inye aka Chineke, iji nwee ike ịrụ ọrụ ya nke ọma, ma rụkwa ya n'ụzọ ọ ga-enye Chineke otutu ma tọkwa ndị Igbo obi ụtọ.", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "Na mbụ n'okwu ya, onye jibụ ọkwa dịka onyeisioche Ọhaneze Ndị Igbo na steeti Anambra ma bụrụkwa onye nke rịturu n'ọkwa ugbua, bụ Maazị Damian Okeke-Ogene kèlere Gọvanọ Willie Obianọ, ụmụafọ steeti Anambra nakwa ndị Igbo n'izugbe maka nkwàdo ha nyere ọchịchị ya na òtù ahụ oge ọ nọ n'ọkwa ọchịchị, ya na ezi mmekọrịta dị n'etiti ha na òtù ahụ.", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "Ọ rịọkwara ha otu ihe ahụ n'isi ọchịchị ahụ batara ọhụụ ugbua, ọbụladị dịka ọ dụrụ ndị ndu ọhụụ ahụ ọdụ ka ha na-akwàdo ma jigidesiekwa omenala Igbo ike, ma kwàlitekwa ùgwù dịịrị òtù ahụ site n'ịchụsò na imezùpụta ebumnobi òtù ahụ n'ozuzuokè n'ime steeti ahụ.", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "Ya bụ ntụliaka e mere n'ịgbasò ntụziaka ahụ gọọmenti nyere maka ọrịa nje korona, dọtàrà ọtụtụ ndị dị iche iche e ji okwu ha agba ìzù, bụ ndị sitere mpaghara ebe dị iche iche n'ala Nigeria na mpụga ya wee bịa sonye na ya.", "author": "Chidi Igwe", "title": "N'Anambra, Ohaneze Ndị Igbo Ahọpụtala Ndị Ndu Ọhụụ", "category": "Naijiria"},
{"text": "By Izunna Okafor, Awka, Nigeria", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Ọ na-adị mma a kpụọ Diji, a kpụnye ya óké ji n'aka, maka na a nyụchaa nsị a kapịàghị ya ọnụ, ọ bụrụ òtòrò. Ka ọ dị taa, aka na-achị steeti Anambra, bụ Gọvanọ Willie Obianọ enyela ndị eze ọdịnala ọhụụ abụọ asambodo iji malite ọrụ n'ozuzu òkè dịka ndị ndu obodo ha dị iche iche.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Ndị eze ọdịnala ọhụụ abụọ ahụ e nyere asambodo bụ eze ọdịnala Amawbịa dị n'okpuru ọchịchị ime obodo Awka South, bụ Igwe Chinyelu Nwora Molokwu, na ògbò ya nke obodo Umuerum dị n'okpuru ọchịchị ime obodo Ayamelum, bụ Igwe Christopher Ndibe.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Memme inye àsàmbodo ahụ bụ nke weere ọnọdụ n'ebe obibi gọvanọ dị n'Amawbịa, ma bụrụkwa nke dọtara ndị dị iche iche e ji okwu ha agba ìzù, nke gụnyere ndị ọrụ gọọmenti, ndị eze ọdịnala, ndị omebe iwu, ndị enyi, ikwu na ibè na ụfọdụ ndị òbòdò abụọ ahụ.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "N'okwu ya na mmemme ahụ oge ọ na-enye ndị eze ọdịnala ahụ asambodo ha, Gọvanọ Obianọ kọwara ndị eze ọdịnala dịka ndị bara oke úrù na ndị nwere nnukwu ọrụ nà ntụnye pụrụ iche n'ịkwàlite udo ọganihu na mmepe obodo. O kwuru na ọ bụ mmasị ọchịchị ya ịkwàlite ezi mmepe tọrọ àtọ n'ime-ime obodo niile e nwere na steeti ahụ, kpọpụtasịa ụfọdụ ụzọ dị iche iche o sigòrò mee nke ahụ, nke gụnyere inye obodo ọbụla nde naịra iri abụọ ka ha wee họrọ ma rụọ ihe dị ha mkpà, nakwa ọtụtụ ụzọ ndị ọzọ.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Aka na-achị achị bụ Obianọ kpọkùkwazịrị ndị eze ọdịnala ahụ ka sonyesie ike n'ịkwàdo na imezùputa amụmà na atụmatụ ọrụ mmepe dị iche iche ọchịchị ya ji n'aka. Ọ dụrụ ha ka ha gbaa mbọ hụ na a na-etinye n'ọrụ ma na-emezupụtakwa ntụziaka gọọmenti n'obodo ha dị iche iche, ọkachasị n'oge ugbua ọrịa nje korona na-ebì ụwa aka ọjọọ.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Gọvanọ Obianọ dụkwàrà ha ọdụ ka ha gbaa mbọ hụ na e nwee ezi mmekọrịta n'etiti ha na ndị ji ọkwa ọchịchị obodo ha, na ndị ha na-achị.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "N'okwu nkè ya, Kọmishọna steeti ahụ na-ahụ maka ihe gbasaara echichi ọdịnala na ọchịchị ime-ime obodo bụ maazị Greg Obi tòrò ọchịchị steeti Anambra maka inye eze ọdịnala abụọ ahụ asambodo, bụ nke ọ kọwara na o meela ka echichi ha na ọnọdụ ha dịka ndị eze ọdịnala obodo ha zuo òkè. O kwukwara na nke ahụ ga-enye aka n'ụzọ pụtara ìhè n'ịkwàlite udo na ọnọdụ mmepe bụ ịgbà n'obodo abụọ ahụ karịa ka ọ dị na mbụ.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "N'okwu ha n'otu n'otu, eze ọdịnala abụọ ahụ, bụ ndị ọñụ jupùtara n'obì kelere gọọmenti steeti Anambra maka inye ha asambodo ahụ, bụ nke gosiri na ha abụrụla ndị steeti ahụ mà dịka ndị eze ọdịnala obodo ha dị iche iche. Ha kwekwazịrị nkwa na site n'enyemaka Chineke, na ha ga-eji oche eze ha wee rụọ ọrụ nke ọma, kwàlite udo na ọnọdụ mmepe n'obodo ha dị iche iche na steeti ahụ n'izugbe.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Ndị dị iche iche sonyere na ya bụ oke mmemme gụnyere okwupụta okwu ụlọ ọgbakọ omebe iwu steeti Anambra, bụ Maazị Uchenna Okafor; onyeisi ndị ọrụ nyegara Gọvanọ Willie Obianọ, bụ Maazị Primus Ọdịlị; ode akwụkwọ ukwu nye Gọvanọ, bụ Maazị Willie Nwokoye; onyeisi ọrụ oyibo na steeti ahụ, bụ Maazị Harry Udu; eze ọdịnala Ọnịtsha, bụ Igwe Nnaemeka Alfred Achebe, bụ onye duru ndị eze ọdịnala ndị ọzọ wee bịa, tinyere ndị ọzọ.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Izunna Okafor, Awka", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Ọ na-adị mma a kpụọ Diji, a kpụnye ya óké ji n'aka, maka na a nyụchaa nsị a kapịàghị ya ọnụ, ọ bụrụ òtòrò. Ka ọ dị taa, aka na-achị steeti Anambra, bụ Gọvanọ Willie Obianọ enyela ndị eze ọdịnala ọhụụ abụọ asambodo iji malite ọrụ n'ozuzu òkè dịka ndị ndu obodo ha dị iche iche.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Ndị eze ọdịnala ọhụụ abụọ ahụ e nyere asambodo bụ eze ọdịnala Amawbịa dị n'okpuru ọchịchị ime obodo Awka South, bụ Igwe Chinyelu Nwora Molokwu, na ògbò ya nke obodo Umuerum dị n'okpuru ọchịchị ime obodo Ayamelum, bụ Igwe Christopher Ndibe.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Memme inye àsàmbodo ahụ bụ nke weere ọnọdụ n'ebe obibi gọvanọ dị n'Amawbịa, ma bụrụkwa nke dọtara ndị dị iche iche e ji okwu ha agba ìzù, nke gụnyere ndị ọrụ gọọmenti, ndị eze ọdịnala, ndị omebe iwu, ndị enyi, ikwu na ibè na ụfọdụ ndị òbòdò abụọ ahụ.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "N'okwu ya na mmemme ahụ oge ọ na-enye ndị eze ọdịnala ahụ asambodo ha, Gọvanọ Obianọ kọwara ndị eze ọdịnala dịka ndị bara oke úrù na ndị nwere nnukwu ọrụ nà ntụnye pụrụ iche n'ịkwàlite udo ọganihu na mmepe obodo. O kwuru na ọ bụ mmasị ọchịchị ya ịkwàlite ezi mmepe tọrọ àtọ n'ime-ime obodo niile e nwere na steeti ahụ, kpọpụtasịa ụfọdụ ụzọ dị iche iche o sigòrò mee nke ahụ, nke gụnyere inye obodo ọbụla nde naịra iri abụọ ka ha wee họrọ ma rụọ ihe dị ha mkpà, nakwa ọtụtụ ụzọ ndị ọzọ.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Aka na-achị achị bụ Obianọ kpọkùkwazịrị ndị eze ọdịnala ahụ ka sonyesie ike n'ịkwàdo na imezùputa amụmà na atụmatụ ọrụ mmepe dị iche iche ọchịchị ya ji n'aka. Ọ dụrụ ha ka ha gbaa mbọ hụ na a na-etinye n'ọrụ ma na-emezupụtakwa ntụziaka gọọmenti n'obodo ha dị iche iche, ọkachasị n'oge ugbua ọrịa nje korona na-ebì ụwa aka ọjọọ.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Gọvanọ Obianọ dụkwàrà ha ọdụ ka ha gbaa mbọ hụ na e nwee ezi mmekọrịta n'etiti ha na ndị ji ọkwa ọchịchị obodo ha, na ndị ha na-achị.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "N'okwu nkè ya, Kọmishọna steeti ahụ na-ahụ maka ihe gbasaara echichi ọdịnala na ọchịchị ime-ime obodo bụ maazị Greg Obi tòrò ọchịchị steeti Anambra maka inye eze ọdịnala abụọ ahụ asambodo, bụ nke ọ kọwara na o meela ka echichi ha na ọnọdụ ha dịka ndị eze ọdịnala obodo ha zuo òkè. O kwukwara na nke ahụ ga-enye aka n'ụzọ pụtara ìhè n'ịkwàlite udo na ọnọdụ mmepe bụ ịgbà n'obodo abụọ ahụ karịa ka ọ dị na mbụ.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "By Izunna Okafor, Awka, Nigeria", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "N'okwu ha n'otu n'otu, eze ọdịnala abụọ ahụ, bụ ndị ọñụ jupùtara n'obì kelere gọọmenti steeti Anambra maka inye ha asambodo ahụ, bụ nke gosiri na ha abụrụla ndị steeti ahụ mà dịka ndị eze ọdịnala obodo ha dị iche iche. Ha kwekwazịrị nkwa na site n'enyemaka Chineke, na ha ga-eji oche eze ha wee rụọ ọrụ nke ọma, kwàlite udo na ọnọdụ mmepe n'obodo ha dị iche iche na steeti ahụ n'izugbe.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Ndị dị iche iche sonyere na ya bụ oke mmemme gụnyere okwupụta okwu ụlọ ọgbakọ omebe iwu steeti Anambra, bụ Maazị Uchenna Okafor; onyeisi ndị ọrụ nyegara Gọvanọ Willie Obianọ, bụ Maazị Primus Ọdịlị; ode akwụkwọ ukwu nye Gọvanọ, bụ Maazị Willie Nwokoye; onyeisi ọrụ oyibo na steeti ahụ, bụ Maazị Harry Udu; eze ọdịnala Ọnịtsha, bụ Igwe Nnaemeka Alfred Achebe, bụ onye duru ndị eze ọdịnala ndị ọzọ wee bịa, tinyere ndị ọzọ.", "author": "Chidi Igwe", "title": "Obianọ enyela Igwe Amawbia na Igwe Umuerum asambodo n'Awka", "category": "Naijiria"},
{"text": "Ụlọọrụ ahụ na-ahụ maka ịtụ ụtụ nà ego a na-enweta n'ime steeti Anambra, bụ ụlọọrụ 'Anambra State Internal Revenue Service (AIRS) ahazigharịala usoro ụlọọrụ na ọdụ ahịa dị iche iche si atụ ụtụ na steeti ahụ, ma wepụtakwa atụmatụ a chịkọtara ọnụ a ga na-agbasozị n'ime nke ahụ.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "Atụmatụ ọhụụ ahụ a chịkọtara ọnụ bụ nke e wepụtara na nso nso a, ma bụrụ nke a nọrọ n'isi mbido ọnwa Juunu ahọ a malite idebányesi aha ụlọọrụ na ọdụ ahịa dị iche iche na steeti ahụ isonye na ya.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "N'okwu ya banyere nke ahụ, onyeisi ụlọọrụ 'Anambra State Internal Revenue Service (AIRS)' Maazị David Nzekwu kọwara na atụmatụ ahụ chịkọtara ụfọdụ ụtụ ụlọọrụ na ọdụ ahịa dị iche iche na-akwụ na steeti ahụ, mee ka ha dịkọọ ọnụ, ọkachasị dịka o siri metụta ụtụ ndị ahụ a na-akwụnye n'aka ụlọọrụ 'Anambra State Waste Management Agency (ASWAMA)', 'Anambra State Advertising and Signage Agency (ANSAA)' na ndị ọzọ.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "O mere ka a mara na ebumnobi usoro ọhụụ ahụ (nke a kpọrọ 'Integrated Billing System' n'asụsụ bekee) bụ iji gbochie nsogbu ịtụ ụtụ ugboro abụọ maọbụ ịnakarị mmadụ ego ole o kwesiri ịkwụ, ma sikwazie n'ụzọ dị etu ahụ mebie aka ọrụ ndị adịgboloja na-ebugharị onwe ha dịka ndị ọna ụtụ gọọmenti ma na-ezufùsi ego gọọmenti, ọkachasị n'ime oge ọrịa korona a ihe isi ike na-emetụta ewu na ọkụkọ.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "O kwuru na e debànyechaa aha ụlọọrụ maọbụ ọdụ ahịa ọbụla, na a ga-enye ya akwụkwọ nwere akara pụrụ iche ọ ga-eji na-akwụnyezị ụtụ nke ya siriri-werere n'akpa gọọmenti, n'enweghị ihe mgbakasị ahụ ọbụa, maọbụ zùte nsogbo na-adịkarị n'ịkwụnye ya n'aka mmadụ, nke ụfọdụ n'ime ya bụ ndị adịgboloja.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "Dịka ọ na-akọwa na a ga-eme nke ahụ n'ebe ọbụla e nwere ụlọọrụ na ọdụ ahịa na steeti ahụ, ma n'ime-ime obodo dị iche iche; Maazị Nzekwu kpọkùkwazịrị ụlọọrụ na ọdụ ahịa ọbụla ka ha sonyesie ike na nke ahụ ma gbaa mbọ debanye aha n'akwụkwọ, bụkwa nke a na-edebànye n'efu.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "N'okwu ya banyere atụmatụ ọhụụ ahụ, otu onye e debànyèrè aha ya n'akwụkwọ n'usoro atụmatụ ọhụụ ahụ, bụkwa onye nwere ebe a na-asa ụgbọala n'Agụ Awka, Maazị Chukwunweike Ezenwa kọwara atụmatụ ahụ dịka nke magburu onwe ya.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "Izunna Okafor, Awka", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "O gosipụtara afọ ojuju ya banyere usoro ọhụụ ahụ, ma kwuo na ọ ga-emezị ka ọ na-akwụnye ụtụ ya n'àkpà gọọmenti site n'ákàrà ahụ pụrụ iche e nyere ya, karịa inyezị mmadụ n'aka dịka ọ dị na mbụ.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "Ndị dị iche iche sonyere na mmemme idebanye aha ụlọọrụ dị iche iche n'usoro ọhụụ ahụ ụbọchị ahụ gụnyere onyeisi ngalaba 'Taxpayers Education and Enlightenment Team (TEEN)' bụ ngalaba na-ahụ maka ịkụziri ọhaneze ihe ha kwesiri ịma bànyere ụtụ isi n'ụlọọrụ AIRS, bụ Oriakụ Sylvia Tochukwu-Ngige; onye nlekọta atụmatụ ahụ na mpaghara ọgbọ nta nkwàdo Anambra Central, bụ Maazị Sylvester Uzo; ndị ụlọọrụ ASWAMA, ndị ụlọọrụ ANSAA, tinyere ụfọdụ ndị ọzọ.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "Ụlọọrụ ahụ na-ahụ maka ịtụ ụtụ nà ego a na-enweta n'ime steeti Anambra, bụ ụlọọrụ 'Anambra State Internal Revenue Service (AIRS) ahazigharịala usoro ụlọọrụ na ọdụ ahịa dị iche iche si atụ ụtụ na steeti ahụ, ma wepụtakwa atụmatụ a chịkọtara ọnụ a ga na-agbasozị n'ime nke ahụ.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "Atụmatụ ọhụụ ahụ a chịkọtara ọnụ bụ nke e wepụtara na nso nso a, ma bụrụ nke a nọrọ n'isi mbido ọnwa Juunu ahọ a malite idebányesi aha ụlọọrụ na ọdụ ahịa dị iche iche na steeti ahụ isonye na ya.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "N'okwu ya banyere nke ahụ, onyeisi ụlọọrụ 'Anambra State Internal Revenue Service (AIRS)' Maazị David Nzekwu kọwara na atụmatụ ahụ chịkọtara ụfọdụ ụtụ ụlọọrụ na ọdụ ahịa dị iche iche na-akwụ na steeti ahụ, mee ka ha dịkọọ ọnụ, ọkachasị dịka o siri metụta ụtụ ndị ahụ a na-akwụnye n'aka ụlọọrụ 'Anambra State Waste Management Agency (ASWAMA)', 'Anambra State Advertising and Signage Agency (ANSAA)' na ndị ọzọ.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "O mere ka a mara na ebumnobi usoro ọhụụ ahụ (nke a kpọrọ 'Integrated Billing System' n'asụsụ bekee) bụ iji gbochie nsogbu ịtụ ụtụ ugboro abụọ maọbụ ịnakarị mmadụ ego ole o kwesiri ịkwụ, ma sikwazie n'ụzọ dị etu ahụ mebie aka ọrụ ndị adịgboloja na-ebugharị onwe ha dịka ndị ọna ụtụ gọọmenti ma na-ezufùsi ego gọọmenti, ọkachasị n'ime oge ọrịa korona a ihe isi ike na-emetụta ewu na ọkụkọ.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "By Izunna Okafor", "author": "Chidi Igwe", "title": "Ịgba Òrìngò: Ndị Uweojii Lagos Ejidela Mmadụ 237 Maka Ịda Iwu Korona", "category": "Naijiria"},
{"text": "O kwuru na e debànyechaa aha ụlọọrụ maọbụ ọdụ ahịa ọbụla, na a ga-enye ya akwụkwọ nwere akara pụrụ iche ọ ga-eji na-akwụnyezị ụtụ nke ya siriri-werere n'akpa gọọmenti, n'enweghị ihe mgbakasị ahụ ọbụa, maọbụ zùte nsogbo na-adịkarị n'ịkwụnye ya n'aka mmadụ, nke ụfọdụ n'ime ya bụ ndị adịgboloja.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "Dịka ọ na-akọwa na a ga-eme nke ahụ n'ebe ọbụla e nwere ụlọọrụ na ọdụ ahịa na steeti ahụ, ma n'ime-ime obodo dị iche iche; Maazị Nzekwu kpọkùkwazịrị ụlọọrụ na ọdụ ahịa ọbụla ka ha sonyesie ike na nke ahụ ma gbaa mbọ debanye aha n'akwụkwọ, bụkwa nke a na-edebànye n'efu.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "N'okwu ya banyere atụmatụ ọhụụ ahụ, otu onye e debànyèrè aha ya n'akwụkwọ n'usoro atụmatụ ọhụụ ahụ, bụkwa onye nwere ebe a na-asa ụgbọala n'Agụ Awka, Maazị Chukwunweike Ezenwa kọwara atụmatụ ahụ dịka nke magburu onwe ya. ", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "O gosipụtara afọ ojuju ya banyere usoro ọhụụ ahụ, ma kwuo na ọ ga-emezị ka ọ na-akwụnye ụtụ ya n'àkpà gọọmenti site n'ákàrà ahụ pụrụ iche e nyere ya, karịa inyezị mmadụ n'aka dịka ọ dị na mbụ.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "Ndị dị iche iche sonyere na mmemme idebanye aha ụlọọrụ dị iche iche n'usoro ọhụụ ahụ ụbọchị ahụ gụnyere onyeisi ngalaba 'Taxpayers Education and Enlightenment Team (TEEN)' bụ ngalaba na-ahụ maka ịkụziri ọhaneze ihe ha kwesiri ịma bànyere ụtụ isi n'ụlọọrụ AIRS, bụ Oriakụ Sylvia Tochukwu-Ngige; onye nlekọta atụmatụ ahụ na mpaghara ọgbọ nta nkwàdo Anambra Central, bụ Maazị Sylvester Uzo; ndị ụlọọrụ ASWAMA, ndị ụlọọrụ ANSAA, tinyere ụfọdụ ndị ọzọ.", "author": "Chidi Igwe", "title": "Ụlọọrụ AIRS Ahazigharịala Ma Chịkọọ Usoro E Si Atụ Ụtụ n'Anambra", "category": "Naijiria"},
{"text": "Igbo sị na ọ na-abụ onye a gwara agwa ma ọ nụghị anụ, o mee emee ọ hụ ahụ; ma sịkwa na ọ na-abụ agadi nwaanyị kachie ntị wụọ aja, e bute ozu ya n'ofète nke ọzọ.", "author": "Chidi Igwe", "title": "Ịgba Òrìngò: Ndị Uweojii Lagos Ejidela Mmadụ 237 Maka Ịda Iwu Korona", "category": "Naijiria"},
{"text": "Ka ọ dị taa, ndị uweojii steeti Lagos anwụchiela ma kpụgharịa mmadụ dị narị abụọ, iri atọ na asaa (237) maka inupu isi n'iwu na ntụziaka ahụ gọọmenti nyere banyere ọrịa nje korona.", "author": "Chidi Igwe", "title": "Ịgba Òrìngò: Ndị Uweojii Lagos Ejidela Mmadụ 237 Maka Ịda Iwu Korona", "category": "Naijiria"},
{"text": "Ndị ahụ e jidere ka e kwuru na ha bụ ndị gara gbaa oringo n'ụfọdụ ụlọ nkwariakụ dị na mpaghara Surulere na Victoria Island dị na steeti ahụ, ma bụrụkwa ndị a nwụchikọrọ n'isi nwụcha izu ụka gara aga, ebe ha nọ agbara oringo ma na-ekporikwa ndụ.", "author": "Chidi Igwe", "title": "Ịgba Òrìngò: Ndị Uweojii Lagos Ejidela Mmadụ 237 Maka Ịda Iwu Korona", "category": "Naijiria"},
{"text": "N'okwu ya oge ọ na-akpụgharị ndị ahụ, onyeisi ndị uweojii na steeti ahụ, bụ Maazị Hakeem Odumosu kwuru na mnwuchi ahụ a nwụchiri ndị ahụ bụ nke dabara adaba n'ilekwasị anya n'ọrụ dịịrị ha bụ ndị uweojii ịhụ na ndị mmadụ na-erube isi nye iwu na ntụziaka gọọmenti n'ozuzuoke, ọkachasị dịka o siri metụta iwu na ntụziaka ahụ gọọmenti nyere banyere ọrịa nje korona. ", "author": "Chidi Igwe", "title": "Ịgba Òrìngò: Ndị Uweojii Lagos Ejidela Mmadụ 237 Maka Ịda Iwu Korona", "category": "Naijiria"},
{"text": "O mere ka a mara na ụlọọrụ ya na ndị ọrụ ya agaghị ada mbà n'itinye amụma iwu na ntụziaka gọọmenti n'ọrụ nakwa ịgba mbọ hụ na ndị mmadụ rubere isi n'ozuzuoke nye ntuziaka ahụ gọọmenti nyere dịka ụzọ kacha mma isi gbochie mgbasà ajọ ọrịa ahụ.", "author": "Chidi Igwe", "title": "Ịgba Òrìngò: Ndị Uweojii Lagos Ejidela Mmadụ 237 Maka Ịda Iwu Korona", "category": "Naijiria"},
{"text": "Ọ kọwara na mmadụ 237 ahụ bụ ndị a nwụchikọrọ n'ụlọ nkwariakụ dị iche iche na steeti ahụ maka eyighị uwe mkpuchi imi na ịda iwu ndị ọzọ gọọmenti nyere maka korona, ebe mmadụ isii ọzọ bụ ndị a nwụchikọrọ maka ịda iwu ahụ gọọmenti steeti ahụ nyere ka onye ọbụla chịkpuo ụkwụ n'ụlọ ya ma gharakwa ịpụta iro n'agbata elekere iri na abụọ nke ime abalị wee ruo n'elekere anọ nke ọnụ ụtụtụ na steeti ahụ, nke mezịrị ka mkpokọta ọnụọgụgụ ndị a kpụgharịrị ụbọchị ahụ dịzie narị anụọ na iri anọ na atọ (243).", "author": "Chidi Igwe", "title": "Ịgba Òrìngò: Ndị Uweojii Lagos Ejidela Mmadụ 237 Maka Ịda Iwu Korona", "category": "Naijiria"},
{"text": "Ọ kpọkuru ma dụọ ụmụafọ steeti Lagos nakwa ndị ọzọ bi n'ime steeti ahụ ka ha kpachapụ anya ịhụ na ha na-agbasò ma na-erube isi nye ntụziaka gọọmenti nyere banyere ọrịa nje korona, nakwa amụma iwu ndị ọzọ gọọmenti nyere, ọbụladị dịka o hooro ntùtù taa, sị na ụlọọrụ ya na ndị ọrụ ya agaghị ada mba n'ọrụ ịnwụchikọ onye ọbụla nupuru isi n'ihe ndị ahụ.", "author": "Chidi Igwe", "title": "Ịgba Òrìngò: Ndị Uweojii Lagos Ejidela Mmadụ 237 Maka Ịda Iwu Korona", "category": "Naijiria"},
{"text": "O mekwazịrị ka a mara na a ga-akpụpụ ndị oringo ahụ e jidere ụlọikpe, ebe a ga-eji usoro iwu wee nye ha ọnọdụ ruuru ha, dịka ihe ha mere siri dị.", "author": "Chidi Igwe", "title": "Ịgba Òrìngò: Ndị Uweojii Lagos Ejidela Mmadụ 237 Maka Ịda Iwu Korona", "category": "Naijiria"},
{"text": "By Izunna Okafor, Awka, Nigeria", "author": "Chidi Igwe", "title": "Korona: Ụmụafọ Ossomala Bi Na USA Ekesàràla Ndị Obodo Ha Erimeri", "category": "Naijiria"},
{"text": "Ụmụafọ obodo Ossomala dị n'okpuru ọchịchị Ọgbaru bi na mba USA ekesàarala ndị obodo ahụ akpa osikapa ruru iri abụọ na asatọ n'ọnụọgụgụ, iji belatara ha agụụ na ihe isi ike ndị ọzọ ha nwere ike ịdị na-agabiga n'ime oge ugbua n'ihi ọrịa nje korona.", "author": "Chidi Igwe", "title": "Korona: Ụmụafọ Ossomala Bi Na USA Ekesàràla Ndị Obodo Ha Erimeri", "category": "Naijiria"},
{"text": "N'okwu ya na mmemme ikesà erimeri ahụ, bụ nke weere ọnọdụ n'obi eze ọdịnala obodo ahụ, bụ Igwe Victor Awogu; onye nyefere ihe ndị ahụ n'aka ndị obodo ahụ (n'aha ndị butere ya), bụ Oriakụ Ijeoma Uche kọwara na ọrịa korona a metụtara ma onye ukwu ma onye nta n'ụzọ dị iche iche.", "author": "Chidi Igwe", "title": "Korona: Ụmụafọ Ossomala Bi Na USA Ekesàràla Ndị Obodo Ha Erimeri", "category": "Naijiria"},
{"text": "Ọ kọwara na ọbụnadị ndị ahụ butere ihe erimeri ahụ ka e kesesàára ha ketàkwàra òkè na mmetụta nke oge ọrịa korona a, n'ihi na ha anaghịzị aga ọrụ ogologo oge niile ahụ gọọmenti mba USA tiri iwu onye apụtakwala ezi; kama na o metụrụ ha n'obi inyere ha bụ ụmụnne ha aka, bụzị nke mere ha jiri kpebie ikesàrà ha akpa osikapa ahụ.", "author": "Chidi Igwe", "title": "Korona: Ụmụafọ Ossomala Bi Na USA Ekesàràla Ndị Obodo Ha Erimeri", "category": "Naijiria"},
{"text": "N'okwu nke ya na mmemme ahụ, eze ọdịnala obodo ahụ, bụ Igwe Victor Awogu, nke onye nọchitere anya ya bụ otu onye n'ime ndị ichie ya, bụ Maazị Patrick Chukwuma fọrọ ekele n'ụkpa wee bunye ndị ahụ tụkọtara erimeri ahụ, ma kọwaa ha dịka ndị obodo ahụ ji eme ọnụ.", "author": "Chidi Igwe", "title": "Korona: Ụmụafọ Ossomala Bi Na USA Ekesàràla Ndị Obodo Ha Erimeri", "category": "Naijiria"},
{"text": "Ọ gakwazịrị n'ihu kpee ka Chineke gọzie, kwụghachi ha mmaji kwuru mmaji, ma na-echekwaba ha oge  pụọ n'ajọ ọrịa ahụ.", "author": "Chidi Igwe", "title": "Korona: Ụmụafọ Ossomala Bi Na USA Ekesàràla Ndị Obodo Ha Erimeri", "category": "Naijiria"},
{"text": "By Izunna Okafor", "author": "Chidi Igwe", "title": "Okeke Eletela Ka Ọrụ Si Aga n'Ụlọ Ezùméèzù Mba Ụwa A Na-Arụ n'Awka", "category": "Naijiria"},
{"text": "Maazị Stephen Mbieri bụ onyeisi ógbè Isiolu dị n'obodo ahụ tinyekwara olu wee kelee ndị ahụ bunyere ha erimeri ahụ, ma kwe nkwà na a ga-ekesa ya etu o siri kwesi", "author": "Chidi Igwe", "title": "Korona: Ụmụafọ Ossomala Bi Na USA Ekesàràla Ndị Obodo Ha Erimeri", "category": "Naijiria"},
{"text": "A nọkwazịrị na mmemme ahụ wee kee akpa osikapa ahụ nyegara ndị nnọchianya ógbè iteghete e nwere n'obodo ahụ ka ha gazie kesaara ndị ógbè ha dị iche iche.", "author": "Chidi Igwe", "title": "Korona: Ụmụafọ Ossomala Bi Na USA Ekesàràla Ndị Obodo Ha Erimeri", "category": "Naijiria"},
{"text": "Osote aka na-achị steeti Anambra, bụ Dọkịta Nkem Okeke bagidère na njem nleta n'ogige ebe ahụ gọọmenti steeti ahụ na-arụ ụlọ èzùméèzù mba ụwa n'Awka bụ isi obodo steeti ahụ, iji mara ka ọrụ si aga n'ebe ahụ, ya na iji leruo anya n'akụrụngwa ọhụrụ dịgasị iche iche e bulatara n'ebe ahụ na nsonso a, maka iji kụọ elu ụlọ ahụ.", "author": "Chidi Igwe", "title": "Okeke Eletela Ka Ọrụ Si Aga n'Ụlọ Ezùméèzù Mba Ụwa A Na-Arụ n'Awka", "category": "Naijiria"},
{"text": "Njem nleta ahụ bụ nke Dọkịta Okeke mere na nsonso, ma bụrụkwa nke Kọmishọna na-ahụ maka ewumewu ụlọ na steeti ahụ, bụ Michael Okonkwo sonyere na ya, bụ onye dugharịrị ya n'ogige ahụ ma kọwaara ya ka ọrụ siri gbata kwụrụ.", "author": "Chidi Igwe", "title": "Okeke Eletela Ka Ọrụ Si Aga n'Ụlọ Ezùméèzù Mba Ụwa A Na-Arụ n'Awka", "category": "Naijiria"},
{"text": "N'okwu ya n'ebe ahụ, Dọkịta Okeke gosipụtara obi añụrị ya bànyere etu ọrụ si agawanye n'ihu n'ebe ahụ, ma gosipụtakwa afọ ojuju ya n'ogoogo akụrụngwa ọhụrụ ahụ e bulatara.", "author": "Chidi Igwe", "title": "Okeke Eletela Ka Ọrụ Si Aga n'Ụlọ Ezùméèzù Mba Ụwa A Na-Arụ n'Awka", "category": "Naijiria"},
{"text": "Ya bụ akụrụngwa ígwè nke a ga-eji wee kụọ elu ụlọ ahụ gbamgbam, ka Dọkịta Okeke mere ka a mara na ọ ga-enye aka ime ka a gbapụ ọrụ ahụ ọsọ.", "author": "Chidi Igwe", "title": "Okeke Eletela Ka Ọrụ Si Aga n'Ụlọ Ezùméèzù Mba Ụwa A Na-Arụ n'Awka", "category": "Naijiria"},
{"text": "O kwupụtazịkwara ezi olileanya o nwere na ọrụ ga-akụrụ ọnọ n'ebe ahụ tupu isingwụcha ahọ a, ọbụladị dịka ọ kpọkuzịrị ụlọọrụ ji ọrụ ahụ ka welitekwuo aka, iji hụ na a rụchapụrụ ya bụ ọrụ n'oge a tụrụ anya na a ga-arụcha ya.", "author": "Chidi Igwe", "title": "Okeke Eletela Ka Ọrụ Si Aga n'Ụlọ Ezùméèzù Mba Ụwa A Na-Arụ n'Awka", "category": "Naijiria"},
{"text": "Na mbụ n'okwu ya, onyeisi ụlọọrụ ji ọrụ ngo ahụ, bụ Injinia Abiola Kolawole mere ka a mara na akụrụngwa ọhụrụ ndị ahụ e bụlatagodiri bụ kọntena ngwaọrụ iri na ise n'ime kọntena ngwaọrụ iri ise na isii a ga-ebulata n'ogige ahụ maka ya bụ ọrụ.", "author": "Chidi Igwe", "title": "Okeke Eletela Ka Ọrụ Si Aga n'Ụlọ Ezùméèzù Mba Ụwa A Na-Arụ n'Awka", "category": "Naijiria"},
{"text": "By Izunna Okafor", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Agụlụ, Merụọ Ọtụtụ Ahụ", "category": "Naijiria"},
{"text": "By Izunna Okafor, Awka, Nigeria", "author": "Chidi Igwe", "title": "Obianọ Ekpebiela Ịnapụtasị Ala Gọọmenti Ndị Mmadụ Kpaara n'Isuanaocha", "category": "Naijiria"},
{"text": "O nyekwazịrị owùwèanya na kọntena ngwaọrụ iri anọ na otu fọrọ afọ ga-abata n'ọdịnso a, ma kwe nkwa na ụlọọrụ ahụ ga-agbasi mbọ ike ma welitekwuo aka n'ọrụ, iji hụ na ha rụchapụrụ ya n'oge a tụrụ anya, nawka n'ogoogo dị elu.", "author": "Chidi Igwe", "title": "Okeke Eletela Ka Ọrụ Si Aga n'Ụlọ Ezùméèzù Mba Ụwa A Na-Arụ n'Awka", "category": "Naijiria"},
{"text": "Ọ dị ncheta na ọchịchị steeti Anambra nke Gọvanọ Willie Obianọ nọ n'isi ya, nọrọ n'ọnwa ekeresimeesi ahọ 2018, wee gbapee ma malite ọrụ ụlọ èzùméézù mba ụwa ahụ, bụ nke ga-abụ nke mbụ na mbụ ya a na-arụ na mpaghara ndịda-ọwụwa anyanwụ ala Nigeria.", "author": "Chidi Igwe", "title": "Okeke Eletela Ka Ọrụ Si Aga n'Ụlọ Ezùméèzù Mba Ụwa A Na-Arụ n'Awka", "category": "Naijiria"},
{"text": "Ya bụ ụlọ ezumeezù, nke ga na-abàtakwa mmadụ ruru puku iri ise n'ọnụ ọgụgụ ma a rụchaa ya, ga-enwe òkpùkpù iri, nwee gbamgbam ogo ya ga-eru mità iri na asatọ, ma nwekwa ebe a na-atụ ndụ mmanụ, na ọtụtụ ime ụlọ ọgbakọ ezumeezu n'ime ya, tinyere ọtụtụ ihe ndị ọzọ.", "author": "Chidi Igwe", "title": "Okeke Eletela Ka Ọrụ Si Aga n'Ụlọ Ezùméèzù Mba Ụwa A Na-Arụ n'Awka", "category": "Naijiria"},
{"text": "Izunna Okafor, Awka", "author": "Chidi Igwe", "title": "N'Anambra: Ndị Ọrụ ASWAMA Enweta Ụgbọala Na Akụrụngwa Ọhụrụ", "category": "Naijiria"},
{"text": "Ọ bụ nnọọ ajọ ihe ọdachi na ihe ịkwa arịrị, dịka ihe mberede dị oke egwu dapụtara n'okporo ụzọ dị n'akụkụ ụlọ nkwari akụ 'Golden Tulip Hotels' dị n'Agụlụ, ma taa isi otu onye, merụọkwa ndị ọzọ ahụ.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Agụlụ, Merụọ Ọtụtụ Ahụ", "category": "Naijiria"},
{"text": "Maazị Paschal Anigbo, bụ onye na-ahụ maka mmekọrịta oheneze na ụlọọrụ 'Federal Road Safety Corps (FRSC)' na steeti Anambra bụ ya mèrè ka ụwa mara nke a site n'ozi ọ kụpụrụ na nsonso a bànyere ya.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Agụlụ, Merụọ Ọtụtụ Ahụ", "category": "Naijiria"},
{"text": "O mere ka a mara na ihe mberede ahụ mere oge ụgbọala abụọ —'Toyota Highlander' (nwere akara FGG33KJ) na ụgbọala 'Hijet Daihatsu Pickup' (enweghị akara) kwokọrọ isi ọnụ wee kpọrikọọ onwe ha. Ọ kọwakwara na ọ bụ mkpokọta mmadụ ise (bụcha ụmụnwoke) nọ n'ime ụgbọala abụọ ahụ eme njem oge ahụ, ya bụ ohe mberede dapụtara.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Agụlụ, Merụọ Ọtụtụ Ahụ", "category": "Naijiria"},
{"text": "Aka na-achị steeti Anambra bụ Gọvanọ Willie Obianọ ekpebiela ma kwuwaa na ọchịchị steeti ahụ wàtàrà ọgọdọ ịnapụtasị na inwetàghàchi ala gọọmenti Anambra ndị mmadụ kpààrà na mpaghara ebe dị iche iche na steeti ahụ.", "author": "Chidi Igwe", "title": "Obianọ Ekpebiela Ịnapụtasị Ala Gọọmenti Ndị Mmadụ Kpaara n'Isuanaocha", "category": "Naijiria"},
{"text": "Gọvanọ Obianọ kwupụtara nke a n'Awka oge ọ na-anabàta mpụtara nnyocha na nchọpụta nke òtù ọrụ nnyocha ahụ gọọmenti guzobere maka ileba anya n'ihe banyere mkpara a kpaara ụfọdụ ala gọọmenti steeti ahụ n'Isuanaocha dị n'okpuru ọchịchị ime obodo Awka North.", "author": "Chidi Igwe", "title": "Obianọ Ekpebiela Ịnapụtasị Ala Gọọmenti Ndị Mmadụ Kpaara n'Isuanaocha", "category": "Naijiria"},
{"text": "O kwuru na ọchịchị ya ga-emezùpụta ihe niile dị n'akwụkwọ mpụtàra nnyocha ahụ ndị òtù ọrụ ahụ wètàra, nke gụnyere ịkpara ala niile ahụ a na-ekwu maka ya n'ozuzu oke, ka ndị ọzọ wee si na nke ahụ mụrụ akọ. ", "author": "Chidi Igwe", "title": "Obianọ Ekpebiela Ịnapụtasị Ala Gọọmenti Ndị Mmadụ Kpaara n'Isuanaocha", "category": "Naijiria"},
{"text": "O kèlèrè ndị òtù ọrụ ahụ maka ezi ọrụ ha, ma kwe nkwà na ọ ga-akpọkwa ha ọzọ maka ụdị ọrụ dị etu ahụ, n'ihi na ọchịchị ya dị njikere inwetàghachi ala gọọmenti niile ndị mmadụ kpààrà na mpaghara ebe dị iche iche na steeti ahụ.", "author": "Chidi Igwe", "title": "Obianọ Ekpebiela Ịnapụtasị Ala Gọọmenti Ndị Mmadụ Kpaara n'Isuanaocha", "category": "Naijiria"},
{"text": "Igbo sị na ọ na-abụ onye e nyèrè mara chukwaa, ọzọ pụta, e chèta ya. Ọ bụ n'ịgbasò nke a ka gọọmenti steeti Anambra jiri zụta ma bunye ndị ụlọ ahụ na-ahụ maka mkpocha na nzàcha nakwa ọnọdụ adịmọcha n'ime steeti ahụ, bụ ụlọ ọrụ a maara dịka 'Anambra State Waste Management Agency, (ASWAMA)' ụgbọala ọhụrụ na akụrụngwa e ji arụ ọrụ, dị isii n'ọnụ ọgụgụ, iji kwàlitekwuo ma nyere ha aka n'ọrụ ha.", "author": "Chidi Igwe", "title": "N'Anambra: Ndị Ọrụ ASWAMA Enweta Ụgbọala Na Akụrụngwa Ọhụrụ", "category": "Naijiria"},
{"text": "Mmemme ibunye ya bụ ụlọ ọrụ akụrụngwa ahụ bụ nke e mere nso-nso a, ma bụrụkwa nke weere ọnọdụ n'obi gọọmenti dị n'Awka bụ isi obodo steeti ahụ.", "author": "Chidi Igwe", "title": "N'Anambra: Ndị Ọrụ ASWAMA Enweta Ụgbọala Na Akụrụngwa Ọhụrụ", "category": "Naijiria"},
{"text": "N'okwu ya oge ọ na-enyefè ihe bdị ahụ n'aka ndị isi ụlọ ọrụ ahụ, osote aka na-achị steeti Anambra, bụ Dọkịta Nkem Okeke mere ka a mara na ebumnobi gọọmenti jiri bunyekwuo ụlọ ọrụ ahụ akụrụngwa ọhụrụ ahụ bụ iji kwàlite ọrụ ha nakwa iji kwalitekwuo usoro ikpofù ahịhịa na adịmọcha na gburugburu nke steeti ahụ n'izugbe.", "author": "Chidi Igwe", "title": "N'Anambra: Ndị Ọrụ ASWAMA Enweta Ụgbọala Na Akụrụngwa Ọhụrụ", "category": "Naijiria"},
{"text": "Ka ọ na-eto ha banyere ezi ọrụ ha na steeti ahụ, ọ nọkwàzịrị n'oge ahụ kpọkuo ma dụọ ụmụafọ steeti Anambra ka ha were adịmọcha kpọrọ ihe ma zèéré ikpofù unyi maọbụ ahịhịa aghara-aghara nà n'ebe adịghị mma, n'ihi na nke ahụ na-emetọ ma na-emebìsi gburugburù, tinyekwuoro na ọ ewèta mgbasàwanye nke ọrịa na efe èfè ajọ ọnọdụ ahụike, nakwa ajọ ọdachi ndị ọzọ.", "author": "Chidi Igwe", "title": "N'Anambra: Ndị Ọrụ ASWAMA Enweta Ụgbọala Na Akụrụngwa Ọhụrụ", "category": "Naijiria"},
{"text": "Na nzaghàchi oge ọ na-anabàta akụrụngwa ndị ahụ, onyeisi ụlọ ọrụ ASWAMA, bụ Maazị Amaechi Akaọra kwupụtàrà na nke ahụ ga-akwàlitekwu ma nyekwara ụlọ ọrụ ahụ aka n'ọrụ mkpocha nà nzacha ya n'ebe ọ pụrụ ichè, n'ihi na o meela ka ọnụ ọgụgụ akụrụngwa na ụgbọala ha ji arụ ọrụ bawanyekwuo.", "author": "Chidi Igwe", "title": "N'Anambra: Ndị Ọrụ ASWAMA Enweta Ụgbọala Na Akụrụngwa Ọhụrụ", "category": "Naijiria"},
{"text": "Dịka o siri kwuo, ihe kpatara ihe mberede ahụ bụ mmadụ isi n'akụkụ ụzọ nke ya bàá n'akụkụ ọzọ; bụzị nke wetara ọnwụ otu onye n'ime ndị nọ n'ime ụgbọala ahụ, ma merụọ ndị ọzọ ahụ n'ụzọ dị iche iche.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Agụlụ, Merụọ Ọtụtụ Ahụ", "category": "Naijiria"},
{"text": "Ndị ọrụ FRSC sitere ngalaba Nanka gazịkwara n'ebe ahụ oge ha nwetara ozi banyere ya bụ ihe, wee buru ndị ahụ ozigbo gaa n'ụlọ ọgwụ 'St. Joseph Hospital' dị n'Adazi Nnukwu maka ileru ha anya na ilekọta ha.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Agụlụ, Merụọ Ọtụtụ Ahụ", "category": "Naijiria"},
{"text": "N'okwu ya banyere nke ahụ, onyeisi ụlọọrụ FRSC na steeti ahụ, bụ Maazị Andrew Kumapayi dọrọ ndị na-anya ụgbọala aka na ntị nke ukwu megide ịgba oke ọsọ, isi n'otu akụkụ ụzọ banye n'akụkụ ụzọ nke ọzọ n'usoro ezighị ezi, ya na ịnyà ụgbọala n'ụdị ọbụla adabaghị adaba, n'ihi na ọ bụ ihe dị etu ahụ na-eweta ihe mberede okporo ụzọ na ihe mmerụ ahụ maọbụ ọnwụ mberede na-esi na ya apụta.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Agụlụ, Merụọ Ọtụtụ Ahụ", "category": "Naijiria"},
{"text": "O kpekwazịrị ka ndị nwetara mmerụahụ n'ihe mberede okporo ụzọ ahụ gbakere mgwamgwa, ma kasikwa ezinụlọ nwa amadi ahụ nwụrụ anwụ obi, kpee ka Chineke nabata ma nye mkpụrụ obi ya ezumike udo.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Agụlụ, Merụọ Ọtụtụ Ahụ", "category": "Naijiria"},
{"text": "By Izunna Okafor", "author": "Chidi Igwe", "title": "Ndakpò: Okpotokpo Adaigbo Emeela Ngagharị Iwe n'Awka", "category": "Naijiria"},
{"text": "Na mbụ n'okwu ya oge ọ na-enyefe mpụtàra na nchọpụta nnyocha ahụ n'aka gọọmenti, onyeisi oche òtù ọrụ ahụ a maara dịka 'Isuanaocha Community School Land Encroachment Panel' ma bụrụkwa eze ọdịnala obodo Nteje, bụ Igwe Rowland Odegbo kwùru na ha garùru n'ala ahụ na ụlọakwụkwọ ahụ a na-ekwu maka ya, ma nwekwa nzukọ, ha na onyeisi ụlọakwụkwọ ahụ, n'ime oge ha na-eme nnyocha ahụ. O mekwara ka a mara na ha na onwe ha nwèrè nzukọ ọtụtụ ugboro tupu ha kwekọrịta ma mee mkpebi ha ", "author": "Chidi Igwe", "title": "Obianọ Ekpebiela Ịnapụtasị Ala Gọọmenti Ndị Mmadụ Kpaara n'Isuanaocha", "category": "Naijiria"},
{"text": "Mkpebi nnyocha ahụ na-akọwa na gọọmenti ga-akpara ala ahụ, na-elebakwara ya anya nke ukwu, tinyekwuoro na a ga-enyochagharị ka ọnọdụ siri gbata kwụrụ n'ala ụlọakwụkwọ gọọmenti niile dị na steeti ahụ, tinyere ọtụtụ mkpebi ndị ọzọ òtù ọrụ ahụ mèrè.", "author": "Chidi Igwe", "title": "Obianọ Ekpebiela Ịnapụtasị Ala Gọọmenti Ndị Mmadụ Kpaara n'Isuanaocha", "category": "Naijiria"},
{"text": "Ọ dị ncheta na Gọvanọ Obianọ nọrọ n'abalị ise nke ọnwa Maachị ahọ wee guzobe òtù ọrụ ahụ pụrụ iche, ma bụkwa nke ụfọdụ ndị ọzọ e ji okwu ha agba izu so na ya, nke gụnyere ode akwụkwọ izugbe steeti ahụ, bụ Ọkammụta Solo Chukwulobelu; onyeisi ndị ọrụ nyegara Gọvanọ Obianọ, bụ Maazị Primus Odili; Kọmishọna na-ahụ maka agụmakwụkwọ n'ogo ntà, bụ Ọkammụta Kate Omenugha, tinyere Kọmishọna na-ahụ maka ala, bụ Maazị Bonaventure Enemali.", "author": "Chidi Igwe", "title": "Obianọ Ekpebiela Ịnapụtasị Ala Gọọmenti Ndị Mmadụ Kpaara n'Isuanaocha", "category": "Naijiria"},
{"text": "O jikwàzịrị ohère ahụ rịọ Ndị Anambra ka ha nye aka na ya bụ mbọ a na-agba ịkwàdo ọrụ adịmọcha na steeti ahụ, site n'ịdị na-atụ ụtụ mkpocha na nzàcha ha ogè na otu o kwèsìrì, ya na ịdị na-erubere iwu na-echekwa gburugburu isi oge niile, n'ihi na onye ọbụla nupùrù isi wee nye nke ahụ ka a ga-anwụchikọ ma taa yq ahụhụ dịka ọ dị n'usoro iwu.", "author": "Chidi Igwe", "title": "N'Anambra: Ndị Ọrụ ASWAMA Enweta Ụgbọala Na Akụrụngwa Ọhụrụ", "category": "Naijiria"},
{"text": "N'iji tụnye ụtụ nke ha n'ịkatọ na ibu agha megide arụrụala ahụ na-achọzị ịghọ omenala, òtù a maara dịka 'Okpotokpo Adaigbo' nọrọ na nso-nso a wee mee ngagharị iwe n'ụzọ udo megide nkwasò iko n'ike, bụ nke na-ewùzị na mpaghara ebe dị iche iche n'ala Nigeria ugbu a.", "author": "Chidi Igwe", "title": "Ndakpò: Okpotokpo Adaigbo Emeela Ngagharị Iwe n'Awka", "category": "Naijiria"},
{"text": "Ya bụ ngagharị iwe bụ nke weere ọnọdụ na steeti Anambra, ma bụrụkwa nke ha mèèrè gaa n'ụfọdụ isi ụlọọrụ dị iche iche dị n'Awka bụ isi obodo steeti ahụ, nke gụnyere ogige isi ụlọọrụ ndị uweojii steeti Anambra, bụ ebe ha nọrọ wee kpọtụrụ onyeisi uweojii steeti ahụ.", "author": "Chidi Igwe", "title": "Ndakpò: Okpotokpo Adaigbo Emeela Ngagharị Iwe n'Awka", "category": "Naijiria"},
{"text": "N'okwu ya banyere nke ahụ, onye duru ndị ahụ wee bịa ya bụ ijè, ma bụrụkwa onyeisi òtù Okpotokpo Adaigbo n'ụwa gbaa gburugburu, bụ Oriakụ Ogochukwu Okparasili kọwàra na òtù ahụ bụ òtù nnọrọonwe jikọtara ụmụnwaanyị n'ala Igbo.", "author": "Chidi Igwe", "title": "Ndakpò: Okpotokpo Adaigbo Emeela Ngagharị Iwe n'Awka", "category": "Naijiria"},
{"text": "Ọ kwuru na ihe mere ha jiri bàgide na ngagharị iwe ahụ bụ iji gosipụta obi mwute ha bànyere etu akụkọ ndakpò na ịkwaso iko n'ike sizị arị ibe ya elu ugbu a ma bụrụkwazie nke a na-anụzị kwà ụbọchị na mpaghara ebe dị iche iche n'ala Nigeria.", "author": "Chidi Igwe", "title": "Ndakpò: Okpotokpo Adaigbo Emeela Ngagharị Iwe n'Awka", "category": "Naijiria"},
{"text": "O kọwara nke ahụ dịka ihe na-egbu ha mmụọ nke ukwuu, ọkachasị etu o sizị bụrụ ihe a na-ahụtazị ụbọchị ọbụla, ma bụrụkwa nke a na-emesòkarị ma ụmụaka ụmụnwaanyị enweghị ihe ha mà, ma ụmụagbọghọ, nakwa ndị agadi nwaanyị.", "author": "Chidi Igwe", "title": "Ndakpò: Okpotokpo Adaigbo Emeela Ngagharị Iwe n'Awka", "category": "Naijiria"},
{"text": "Dịka o siri kọwaa, ịkwaso iko n'ike bụ ihe arụ, ma n'anya Chineke, ma n'anya mmadụ, nke mezịrị o jiri dị mkpà na a ga-achọ ihe a ga-eme iji buso ya agha aka ọkụ aka ọkụ.", "author": "Chidi Igwe", "title": "Ndakpò: Okpotokpo Adaigbo Emeela Ngagharị Iwe n'Awka", "category": "Naijiria"},
{"text": "Oriakụ Okparasili jikwazịrị ohere ahụ wee kpọkuo gọọmentị na ụlọọrụ dị iche iche nke ahụ dị n'aka, ka e were aka ọkụ aka ọkụ wee busoo ya bụ arụrụala na akụkọ ọjọọ agha ma memìlaa ya ugbua ọ ka dị mfe, tupu ọ kawanye njọ maọbụ ghọrọzie omenala.", "author": "Chidi Igwe", "title": "Ndakpò: Okpotokpo Adaigbo Emeela Ngagharị Iwe n'Awka", "category": "Naijiria"},
{"text": "Na nzaghachi, onyeisi ndị uweojii na steeti ahụ, bụ CP John Abang, nabatara ma kelee ndị òtù ahụ maka ezi nzọpụ ụkwụ ahụ ha zọpụrụ ma kpọpụtasịkwa ihe dị iche iche ya bụ ụlọọrụ uweojii ahụ megoro na ụzọ dị iche iche ha sogoro buo agha megide nkwaso iko n'ike.", "author": "Chidi Igwe", "title": "Ndakpò: Okpotokpo Adaigbo Emeela Ngagharị Iwe n'Awka", "category": "Naijiria"},
{"text": "CP Abang, nke ọ bụ onye na-ahụ maka mmekọrịta ọhaneze na ndị uweojii na steeti ahụ, bụ SP Haruna Mohammed nọchitere anya ya, jazịrị ndị òtù ahụ ike ma dụọ ha ka ha ghàra ịdà mbà n'ime nke ahụ, ọbụnadị dịka o kwèrè nkwà na ụlọọrụ ahụ agaghị ada mbà ịtụnye ụtụ nke ya n'okwu ahụ a kpụ n'ọnụ, iji weta ya bụ arụrụala n'isi njedobe.", "author": "Chidi Igwe", "title": "Ndakpò: Okpotokpo Adaigbo Emeela Ngagharị Iwe n'Awka", "category": "Naijiria"},
{"text": "Ọ dị ncheta na kemgbe ọnwa olenaole ugbua, na ihe ọzọ kachazị ewù èwù n'ala Nigeria (ma e wezuga ọrịa korona) bụzị ịkwaso iko n'ike, bụkwazị nke wetagoro ọnwụ na mmetọ ọtụtụ ụmụnwaanyị, ma ụmụaka, ma ụmụagbọghọ na ndị agadi. N'ịkatọ nke ahụ, otu dị iche iche emeela ngagharị iwe banyere akparamagwa ọjọọ ahụ, ebe ọtụtụ ka na-emekwa nke ha, iji hụ na e wetara arụrụala dị etu ahụ n'isi njedobe.", "author": "Chidi Igwe", "title": "Ndakpò: Okpotokpo Adaigbo Emeela Ngagharị Iwe n'Awka", "category": "Naijiria"},
{"text": "Izunna Okafor, Awka", "author": "Chidi Igwe", "title": "Obianọ Eguzobela Òtù Atụmatụ Ọrụ Mmepe Anambra Maka Ahọ Iri Ise Na-Abịa Abịa", "category": "Naijiria"},
{"text": "Igbo sị na nwaanyị maara ihe na-ebido n'afọ ime wee tụtụkọba ihe nwa, maka nchebiri ụbọchị ọmụmụ ya. N'ịgbaso nke a, aka na-achị steeti Anambra, bụ Gọvanọ Willie Obianọ eguzobela otu pụrụ iche ga-ahụ bànyere atụmatụ ọrụ mmepe steeti ahụ maka ahọ iri ise na-abịa abịa, bụ ahọ 2070, bụ nke a kpọrọ \"Anambra Vision 2070 Development Plan Committee.\"", "author": "Chidi Igwe", "title": "Obianọ Eguzobela Òtù Atụmatụ Ọrụ Mmepe Anambra Maka Ahọ Iri Ise Na-Abịa Abịa", "category": "Naijiria"},
{"text": "Iguzobe ndị a nakwa ime ka ha mara ọrụ chere ha n'ihu bụ nke weere ọnọdụ n'ebe obibi Gọvanọ dị n'Amawbịa, ma bụrụkwa nke dọtara ndị dị iche iche ọnụ na-eru n'okwu na steeti ahụ.", "author": "Chidi Igwe", "title": "Obianọ Eguzobela Òtù Atụmatụ Ọrụ Mmepe Anambra Maka Ahọ Iri Ise Na-Abịa Abịa", "category": "Naijiria"},
{"text": "N'okwu ya ka ọ na-egùzobe ya bụ òtu, Gọvanọ Obianọ chètààrà ha na nhọrọ a họọrọ ha adàbèrèghị n'otu ndọrọ-ndọrọ ọchịchị, kama na a hụtàrà ha dịka ndị maara nke ekwe na-akụ, ma gwazie ha ka ha mapụta atụmatụ mmepe ga-edu steeti ahụ ruo ahọ iri ise na-abịa abịa.", "author": "Chidi Igwe", "title": "Obianọ Eguzobela Òtù Atụmatụ Ọrụ Mmepe Anambra Maka Ahọ Iri Ise Na-Abịa Abịa", "category": "Naijiria"},
{"text": "Ọ dụrụ ha ka ha tụpụta atụmatụ nlegara anya na okwu nlegara anya na steeti ahụ, chọpụtasịa ngalaba dị iche iche steeti ahụ ga-etinye uchu, usoro mmepe a ga-agbaso, ihe ndị pụrụ ịkwàlitekwu mmepe na ọganihu, tinyere ebe ndị ọzọ dị iche iche ha ga-elebàra anya; ọbụnadị dịka ọ kọwara na ya bụ ọmarịcha atụmatụ mmepe bụ maka nchekwa, ọganihu na obi ụtọ Ndị Anambra.", "author": "Chidi Igwe", "title": "Obianọ Eguzobela Òtù Atụmatụ Ọrụ Mmepe Anambra Maka Ahọ Iri Ise Na-Abịa Abịa", "category": "Naijiria"},
{"text": "N'okwu nke ya, otu onye so na ya bụ òtù, ma bụrụkwa odeakwụkwọ izugbe steeti ahụ, bụ Ọkammụta Solo Chukwulobelụ kpọpụtasịrị ọrụ ndị ahụ chere ha n'ihu ma kèé ha n'ọgbà n'ọgbà dịka nke ga-ewe nwa mgbe nta, nke ga-ewe oge etochàghị aka, nakwa nke ga-ewe ogologo oge iji mezupụta, ma kwupụtaziekwa ezi olileanya o nwèrè na ọchịchị dị iche iche ga-ewere ọnọdụ n'ọdịnihu na steeti ahụ ga-ahụta atụmatụ ahụ dịka ihe bara oke uru, ma gbasòkwa ya n'ịrụ ọrụ ha.", "author": "Chidi Igwe", "title": "Obianọ Eguzobela Òtù Atụmatụ Ọrụ Mmepe Anambra Maka Ahọ Iri Ise Na-Abịa Abịa", "category": "Naijiria"},
{"text": "Ka ọ na-ekele ọchịchị steeti ahụ maka ya bụ ọmarịcha atụmatụ na inye ha ohèrè ijere steeti ahụ ozi; nwa amadi ahụ jibụrụ ọkwa dịka onyeisi ụlọ ọba ego ala Nigeria n'oge mbụ, ma bụrụkwa onyeisi oche òtù ọhụrụ ahụ e guzòbère, bụ Ọkammụta Chukwuma Soludo, kwèrè nkwà na ya na ndị òtù ya ga-arụsi ọrụ ike, ma mezùpụta ezi ebumnobi ahụ e jiri guzobe ya bụ atụmatụ, site n'inye aka Chineke.", "author": "Chidi Igwe", "title": "Obianọ Eguzobela Òtù Atụmatụ Ọrụ Mmepe Anambra Maka Ahọ Iri Ise Na-Abịa Abịa", "category": "Naijiria"},
{"text": "Ndị ọzọ so n'òtù ahụ gụnyèrè onyeisi ndị ọrụ nyegara Gọvanọ, bụ Maazị Primus Ọdịlị; Kọmishọna na-ahụ maka agụmakwụkwọ na steeti ahụ, bụ Ọkammụta Azụka Omenụgha; Kọmishọna na-ahụ maka mgbasa osi na ịkụziri ọhaneze ihe ha kwèsiri ịma, bụ Maazị C-Don Adịnụba, na ògbò ya nke na-ahụ maka akụnụba na atụmatụ ego ọrụ, bụ Maazị Mark Okoye. Ndị ọzọ gụnyèrè Oriakụ Uju Nwọgụ, Dọkịta Ikem Odumodu, Maazị Uche Nwọrah, tinyere ndị ọzọ.", "author": "Chidi Igwe", "title": "Obianọ Eguzobela Òtù Atụmatụ Ọrụ Mmepe Anambra Maka Ahọ Iri Ise Na-Abịa Abịa", "category": "Naijiria"},
{"text": "Izunna Okafor, Awka", "author": "Chidi Igwe", "title": "Gọọmenti Anambra Akụkpọsiala Ụfọdụ Ụlọ A Rụrụ Ebe Ezighị Ezi", "category": "Naijiria"},
{"text": "A sị na ọ na-abụ onye a gwara agwa ma ọ nụghị anụ, o mee emee ọ hụ ahụ. Ka ọ dị taa, gọọmenti steeti Anambra, site n'aka ụlọ ọrụ ya a kpọrọ Anambra State Physical Planning Board (ASPPB) abagidela ịkụkpọsị ụlọ ahịa na ọdụ ahịa dị iche iche a rụnyesìrì n'okpuru eriri ọkụ na ebe ndị ọzọ ekwesighị ekwesi.", "author": "Chidi Igwe", "title": "Gọọmenti Anambra Akụkpọsiala Ụfọdụ Ụlọ A Rụrụ Ebe Ezighị Ezi", "category": "Naijiria"},
{"text": "Ịkụkpọsị ihe ndị a bụ nke weere ọnọdụ nso-nso a na mpaghara okpuru ọchịchị Oyi na Ọgbaru, nke gụnyere Kara, ụzọ Atani road nakwa mpaghara 'Toll-Gate' Ogbunike.", "author": "Chidi Igwe", "title": "Gọọmenti Anambra Akụkpọsiala Ụfọdụ Ụlọ A Rụrụ Ebe Ezighị Ezi", "category": "Naijiria"},
{"text": "Ihe ndị á kụtùsìrì gụnyere mkpọmkpọ ebe dị iche iche a na-enyo ènyò na ndị omekoome na-anọ na ya arụ arụrụala, tinyere ọnụ ụlọ ruru iri ise na abụọ n'ọnụọgụgụ, bụ ebe a na-enyo enyò na ụmụagbọghọ na-anọ agba 'ì chè na mmadụ bụ ewu.'", "author": "Chidi Igwe", "title": "Gọọmenti Anambra Akụkpọsiala Ụfọdụ Ụlọ A Rụrụ Ebe Ezighị Ezi", "category": "Naijiria"},
{"text": "N'okwu ọ gwara ndị nta akụkọ oge ha kụtùchààra ihe ndị ahụ, onye duru ndị òtù ahụ wee bàgide na ya bụ ọrụ, ma bụrụkwa onye jigodi ọkwa dịka onyeisi ụlọ ọrụ ASPPB, bụ Maazị Anene Nwabufọ mere ka a mara na ha abagidebụọla n'ụdị ọrụ ahụ na mpaghara Kara n'ime ihe erubèghị otu ọnwa gara aga, mana ndị ahụ kachikwara ndị chìghata azụ ọzọ.", "author": "Chidi Igwe", "title": "Gọọmenti Anambra Akụkpọsiala Ụfọdụ Ụlọ A Rụrụ Ebe Ezighị Ezi", "category": "Naijiria"},
{"text": "O kwuru na gọọmenti na-amà amụmà ịkpọchikọ mpaghara ahụ iji gbochie ndị mmadụ ịbànyègasịzị na ya, ma kwuo na e mebụọla ụdị ihe ahụ na mpaghara Toll Gate Ogbunike ugboro anọ esepughị aka.", "author": "Chidi Igwe", "title": "Gọọmenti Anambra Akụkpọsiala Ụfọdụ Ụlọ A Rụrụ Ebe Ezighị Ezi", "category": "Naijiria"},
{"text": "Ọ sị na ọ bụ n'ụfọdụ mkpọmkpọ ụlọ ndị ahụ ka a na-anọ akụ akụmakụ dị iche iche, ọ kachasị n'oge abalị, tinyere ọtụtụ ihe egwù na ihe ize ndụ ndị ọzọ na-esi na nke ahụ apụta, bụzị nke mere o jiri dị mkpà na ha bàgidèrè n'ọrụ ahụ, iji wee kpochalata ya bụ ihe.", "author": "Chidi Igwe", "title": "Gọọmenti Anambra Akụkpọsiala Ụfọdụ Ụlọ A Rụrụ Ebe Ezighị Ezi", "category": "Naijiria"},
{"text": "Ka ọ na-ekwupụta na e buru ụzọ nye ndị ahụ ozi ọtụtụ ugbòro, tupu ha wee bịa ịkụkpọsị ihe ahụ, Maazị Nwabufọ kpọkùrù ma dụọ ndị ahụ ka ha na-aña ntị ma na-erube isi nye ndụmọdụ na ntụziaka gọọmenti oge niile, n'ihi na ihe nke ahụ bụ maka ọdịmma ha, ndị bi na gburugburu ha nakwa steeti ahụ n'izugbe.", "author": "Chidi Igwe", "title": "Gọọmenti Anambra Akụkpọsiala Ụfọdụ Ụlọ A Rụrụ Ebe Ezighị Ezi", "category": "Naijiria"},
{"text": "Otu ọ dị, ụfọdụ n'ime ndị nke ahụ metụtara gbàrà akaebe na gọọmenti dọrọ ha aka na ntị tupuu ụbọchị ahụ, ebe ụfọdụ ndị ọzọ kwùrù sị na ọ bụ eziokwu na a dọrọ ha aka na ntị, mana gọọmenti kwesiri inyekwu ha oge tupuu ụbọchị ahụ.", "author": "Chidi Igwe", "title": "Gọọmenti Anambra Akụkpọsiala Ụfọdụ Ụlọ A Rụrụ Ebe Ezighị Ezi", "category": "Naijiria"},
{"text": "Izunna Okafor, Awka", "author": "Chidi Igwe", "title": "Obianọ Ekwenwòó Nkwà Ịkwụ Ụgwọ Ọnwa Opekata Mpe Ọhụụ", "category": "Naijiria"},
{"text": "Aka na-achị steeti Anambra, bụ Gọvanọ Willie Obianọ ekwenwòóla nkwà ịkwụ ndị ọrụ oyibo steeti ahụ ụgwọ ọnwa opekata mpe ọhụụ, ma kwuo na ọchịchị ya wàtàrà ọgọdọ ime nke ahụ.", "author": "Chidi Igwe", "title": "Obianọ Ekwenwòó Nkwà Ịkwụ Ụgwọ Ọnwa Opekata Mpe Ọhụụ", "category": "Naijiria"},
{"text": "Aka na-achị achị bụ Obianọ kwupụtara nke a na mmemme ụbọchị ndị ọrụ oyibo nke ahọ 2019, bụ nke e merùbèrè ụbọchị Tuzdee ma bụrụkwa nke weere ọnọdụ n'ogige isi ụlọ ọrụ oyibo steeti ahụ dị n'Awka.", "author": "Chidi Igwe", "title": "Obianọ Ekwenwòó Nkwà Ịkwụ Ụgwọ Ọnwa Opekata Mpe Ọhụụ", "category": "Naijiria"},
{"text": "Ka ọ na-echètara ha bụ ndị ọrụ oyibo na ọchịchị ya makwàsàrà ego n'ụgwọ ọnwa a na-akwụ ha n'ahọ 2015 na-enweghị onye ọbụla gwara ya mèé nke ahụ; Gọvanọ Obianọ kwùrù na ya ga-etinyekwu ego n'ụgwọ ọnwa ha ọzọ ngwangwa ọnụ ego a na-enweta n'ime steeti ahụ gbàgòtèrè. N'ịdụ ha ọdụ ka ha sepu aka na mpụ na arụrụ ala, ọ kpọkùzịrị ha ka ha na-arụsi ọrụ ike, bèlata oke mmefù ego, ma nyekwara gọọmenti aka site n'ịfàchìsì ụzọ dị iche iche ego gọọmenti sì epiopùsi na steeti ahụ, ya na site n'inye mkpesa bànyere onye ọbụla na-ezuru maọbụ na-edekọrọ ego gọọmenti.", "author": "Chidi Igwe", "title": "Obianọ Ekwenwòó Nkwà Ịkwụ Ụgwọ Ọnwa Opekata Mpe Ọhụụ", "category": "Naijiria"},
{"text": "N'okwu nke ya, onyeisi ọrụ oyibo na steeti ahụ, bụ Ọkaiwu Harry Uduh kọwàra ndị ọrụ oyibo dịka a hụghị ebule ma sị elinà atụrụ n'ihe gbasaara ịkwàlite ọnọdụ mmepe na nkwụdosi ike akụnụba obodo ọbụla, ọbụnadị dịka o kwère nkwà na ha ga-aga n'ihu ịdị na-akwụghàchi onye ọrụ oyibo ọbụla na steeti ahụ dịka ọrụ ya siri dị.", "author": "Chidi Igwe", "title": "Obianọ Ekwenwòó Nkwà Ịkwụ Ụgwọ Ọnwa Opekata Mpe Ọhụụ", "category": "Naijiria"},
{"text": "Maazị Uduh kèlèrè Gọvanọ Obianọ maka ezi ọrụ ya na mmasị ya n'ịkwàlitè ọnọdụ obibi ndụ ndị ọrụ na steeti ahụ, site n'ịkwụ ha ihe niile kwesiri na a ga-akwụ ha mgbe na otu o kwèsiri, tinyere akpa osikapa ọ na-ebunye ha kwà ekeresimeesi ahọ ọbụla; ma kwekwazie ya nkwà na ndị ọrụ oyibo steeti ahụ ga-aga n'ihu inye ọchịchị ya nkwàdo, na ịkwụghàchi ya site n'ịrụpụta ihe a hụrụ anya.", "author": "Chidi Igwe", "title": "Obianọ Ekwenwòó Nkwà Ịkwụ Ụgwọ Ọnwa Opekata Mpe Ọhụụ", "category": "Naijiria"},
{"text": "Na mbụ n'ozi nnọọ ya, onyeisi oche mmemme ahụ, bụ Maazị Pius Udoh kọwàrà ụbọchị ahụ dịka nke dị óké mkpà n'ihi na ọ bụ ụbọchị e ji emerùbe ndị ọrụ oyibo na mba ụwa, ma gbaakwa akaebe na ndị ọrụ oyibo steeti ahụ na-agbasi nnọọ mbọ ike ma na-enyekwa aka n'imezùpụta atụmatụ ọrụ dị iche iche gọọmenti na-abàgide.", "author": "Chidi Igwe", "title": "Obianọ Ekwenwòó Nkwà Ịkwụ Ụgwọ Ọnwa Opekata Mpe Ọhụụ", "category": "Naijiria"},
{"text": "A nọrọ na mmemme ahụ wee nye onyinye nkwanye ùgwù nyegara ụfọdụ ndị ọrụ oyibo dị iche iche nke ahụ kwèsììrì, ma nọrọkwa na ya nye (site n'aka gọọmenti steeti ahụ) otu nwata nwaanyị òhèrè agụmakwụkwọ n'éfù ruo ogoogo mahadum, bụ nwatakịrị ọkụ ọgbụgba tàrà isi nne na nna ya tinyere mmadụ ise ndị ọzọ.", "author": "Chidi Igwe", "title": "Obianọ Ekwenwòó Nkwà Ịkwụ Ụgwọ Ọnwa Opekata Mpe Ọhụụ", "category": "Naijiria"},
{"text": "Ibe Kelechukwu, Ibadan", "author": "Chidi Igwe", "title": "Ihu Ọchị Awaala Ndị Ọkụ Ochanja Metụtara", "category": "Naijiria"},
{"text": "Dịka akwa na-ada elu na ala n'ahịa ihe karịrị otu ọnwa gara dịka ọkụ gbariri ma gbuo ọtụtụ mmadụ oge otu ụgbọala bu mmanụ ụgbọala dara ma nwuru ọkụ n'ahịa Ochanja, akụkọ ahụ agbanwela ugbua ọ bụla dịka gọọmenti Anambra Steeti na ọtụtụ otu ndị ọzọ na ndị mmadụ gbatara ọsọ enyemaka iji were hụ na obi agbawaghị ndị ọkụ ahụ metụtara.", "author": "Chidi Igwe", "title": "Ihu Ọchị Awaala Ndị Ọkụ Ochanja Metụtara", "category": "Naijiria"},
{"text": "Aka na-achị Anambra Steeti, Willie Obiano, nọrọ ụbọchị Wednezdee wee were nde otu narị naira were tie ndị ahụ ọkụ ahụ metụtara aka n'obi. Ọtụtụ ndị gwara ha okwu rịọrọ ha ka ghara ile anya n'ego enyere ya maka o nweghị ole pere mpe ma ọ bụ buo ibu iji kwụghachi ihe ha gbara ọkụ. A gbara ha ume ka ha tinye okwukwe ha n'ebe Chineke nọ bụ onye nanị ya pụrụ ị kasị ha obi.", "author": "Chidi Igwe", "title": "Ihu Ọchị Awaala Ndị Ọkụ Ochanja Metụtara", "category": "Naijiria"},
{"text": "N'okwu ya, Odeakwụkwọ Kọmitii Gọvanọ maka Ọkụ Ochanja, bụkwa onyeisi Ụlọọrụ Ọsọ Enyemaka Anambra Steeti, Maazi CY Agupugo, gwara gọvanọ na kọmitii ahụ tinyere anya na mmiri were nyochaa ma zute ndị niile ọkụ ahụ metụtara were nweta mmadụ narị isii na iri isii na atọ. O kwuru na ọkụ ahụ gburu mmadụ isii ebe ọtụtụ ndị bụ ndị nọ n'ụlọ ọgwụ enweta ọgwụgwọ. O kelere aka na-achị steeti ahụ maka imezu nkwa ya ikwado ụlọọrụ na-emenyu ọkụ n'ahịa ahụ site n'inye ha ngwa ọrụ.", "author": "Chidi Igwe", "title": "Ihu Ọchị Awaala Ndị Ọkụ Ochanja Metụtara", "category": "Naijiria"},
{"text": "N'otu aka ahụ, onyeisi ndị na-azụ ahịa, Ojukwu kelere gọvanọ ahụ maka enyemaka ya tupu Ekeresimesi eruo dịka o kwere ná nkwa. Ọ rụtụkwara aka ná Ngalaba Steeti ahụ na-ahụ maka ọrụ na-eleta ọrụ ụzọ bara n'ahịa ahụ na nkwa ya na ụzọ niile banyere ahịa ahụ bụ nke ga-adị mma.", "author": "Chidi Igwe", "title": "Ihu Ọchị Awaala Ndị Ọkụ Ochanja Metụtara", "category": "Naijiria"},
{"text": "N'okwu ya, gọvanọ nọrọ oge ahụ were gosi nwute ya nye ndị ahụ ọkụ ahụ metụtara. \"Na mkpụrụ ụbọchị iri na isii, afọ 2019, nnukwu ọdachi dachibidoro anyị. Nnukwu ọkụ wakporo anyị were gbuo mmadụ isii na ọtụtụ ndị ọzọ nọ n'ụlọ ọgwụ. Anyị akwụọla ụgwọ ụlọ ọgwụ ndị nọ n'ụlọ ọgwụ. Maka mmadụ isii nwụrụ anwụ, anyị ga-enye ezinaụlọ ha ego gbara ọkpụrụkpụ. Mana n'ehihie, a ga m enye ihe karịrị nde otu narị naira. Ọ dị mkpa k'anyị mata n'etiti mmadụ narị isii na iri isii na atọ n'ime ụnụ, anyị anaghị akpa oké ọ bụla. N'agbanyeghị steeti gị ma ọ bụ agbụrụ gị, ọ bụrụ na ngwaahịa gị so ná nke ọkụ gbara, ị ga-enweta ego nke gị,\" Obiano kwuru.", "author": "Chidi Igwe", "title": "Ihu Ọchị Awaala Ndị Ọkụ Ochanja Metụtara", "category": "Naijiria"},
{"text": "Gọvanọ ahụ gakwara n'ihu were kwuo na o nweghị ego ole buru ibu iji wepụ nwute nke ihe ọkụ ahụ gbara mana ihe gọọmenti mere bụ iti ha aka n'obi ma si ha ka ha tinye olileanya ha na Chineke maka ọ bụ nanị ya pụrụ iwepu nwute ha kpam kpam. Gọvanọ ahụ kwukwara na ndị niile nwetara mmerụ ahụ ga-enweta narị naira puku ise n'isi onye ọ bụla na-etinyeghị ụgwọ ụlọ ọgwụ ha.", "author": "Chidi Igwe", "title": "Ihu Ọchị Awaala Ndị Ọkụ Ochanja Metụtara", "category": "Naijiria"},
{"text": "Ị ga-echeta na Gọvanọ Obiano nọrọ n'oge ụtụtụ soro ná nkwanye ùgwù ikpeazụ nke Oriaku Deborah Obi, bụ nwaanyị ọkụ gbara ya na nwa ya nwoke ebe ọ rịọrọ Chineke ka o nye mkpụrụobi ha ezumike na ndụ ebighị ebi.", "author": "Chidi Igwe", "title": "Ihu Ọchị Awaala Ndị Ọkụ Ochanja Metụtara", "category": "Naijiria"},
{"text": "N'akụkụ nke ọzọ, ndị Ụkọchukwu ụka catholic bụkwa ndị zutere ndị ahụ ọkụ ahụ metụtakwara. Ha jiri ego karịrị nde naira iri abụọ na ise were kpere ndị ahụ ekpere ma kpokue Olisa ka ọ kasie ha ndị niile nke ahụ metụrụ obi. Mmadụ ndị ozi dịka aka chiburu Anambra Steeti n'oge mbụ, Maazi Pita Obi, Sinatọ Ifeanyi Ụba, nwa afọ Anambra na-eme ihe onyonyo, Zubby Michael, bụkwa ndị soro tie ndị ahụ aka n'obi.", "author": "Chidi Igwe", "title": "Ihu Ọchị Awaala Ndị Ọkụ Ochanja Metụtara", "category": "Naijiria"},
{"text": "Izunna Okafor, Awka", "author": "Chidi Igwe", "title": "ANCSDA Enyekwuola Obodo Abụọ Ego Iji Nkwàdo Ọrụ Mmepe Ime-Ime Obodo", "category": "Naijiria"},
{"text": "Igbo sị na na ọ na-abụ a na-egbu ji awaị, ọ na-atọ ụtọ, a na-abachawanye ji. N'ịgbaso nke ahụ, ụlọ ọrụ 'Anambra Community And Social Development Agency (ACSDA)' enyekwuola obodo abụọ n'ime steeti ahụ ego iji wee màlite ma kwàlite ọrụ mmepe ime obodo.", "author": "Chidi Igwe", "title": "ANCSDA Enyekwuola Obodo Abụọ Ego Iji Nkwàdo Ọrụ Mmepe Ime-Ime Obodo", "category": "Naijiria"},
{"text": "Obodo abụọ ahụ, bụ Ụmụeje na Ọmọr, dị n'okpuru ọchịchị Ayamelụm, ka e nyèrè pasentị iri ise n'ótù n'ótù, nke pụtara ọkàrà mgbakọta ego niile ndị obodo ahụ ga-eji wee rụọ ọrụ dị iche iche ha họọrọ n'ótù n'ótù.", "author": "Chidi Igwe", "title": "ANCSDA Enyekwuola Obodo Abụọ Ego Iji Nkwàdo Ọrụ Mmepe Ime-Ime Obodo", "category": "Naijiria"},
{"text": "Ndị Ụmụeje ka e kwùrù na ha họọrọ ịrụ ọkụ na ịrụ ụlọ ahịa ruru iri abụọ na asatọ n'ahịa obodo ahụ, ebe ndị Ọmọr họọrọ ịrụ okporoụzọ Nkwọ-Ezenọ, ya na ebe a na-aga mposi bụ ọkachamma.", "author": "Chidi Igwe", "title": "ANCSDA Enyekwuola Obodo Abụọ Ego Iji Nkwàdo Ọrụ Mmepe Ime-Ime Obodo", "category": "Naijiria"},
{"text": "N'okwu ya na mmemme ahụ, onyeisi ụlọ ọrụ ANCSDA, bụ Maazị Chudi Mọjekwu mèrè ka o dòó anya na ndị òbodo ọbụla gá-érita urù n'atụmatụ ahụ gà-etinye pasentị iri n'ime mgbakọta ego niile ọrụ ha họọrọ gà-eri; ma gakwa n'ihu kọwaa na nke ahụ bụ iji mee ka ndị obodo ahụ were ihe ahụ kpọrọ ihe, lekọta ma chekwaba ya nke ọma, ọ kachasị oge ọbụla ha chètàrà na ego ha sòrò dị na ya.", "author": "Chidi Igwe", "title": "ANCSDA Enyekwuola Obodo Abụọ Ego Iji Nkwàdo Ọrụ Mmepe Ime-Ime Obodo", "category": "Naijiria"},
{"text": "O kwùrù na a ga-enye ndị obodo Ụmụeje akwụkwọ ndọrọ ego ruru nde naịra abụọ maka ya bụ ọrụ, ma nyekwazie ndị Ọmọr akwụkwọ ndọrọ ego ruru nde naịra atọ maka nke ha.", "author": "Chidi Igwe", "title": "ANCSDA Enyekwuola Obodo Abụọ Ego Iji Nkwàdo Ọrụ Mmepe Ime-Ime Obodo", "category": "Naijiria"},
{"text": "N'okwu nke ya oge ọ na-enye ha akwụkwọ ndọrọ ego ahụ, onye bụ onyeisi òtù nlekọta ụlọ ọrụ ANCSDA, ma bụrụkwa, eze ọdịnala obodo Nteje, bụ Igwe Rowland Odegbo, nke onye nọchitere anya ya bụ Maazị Chris Azọh kpọkùrù ndị obodo abụọ ahụ ka ha wère ya bụ ego rụọ ọrụ otu o siri kwesi ma hụkwa na ha rụrụ ihe ọbụla ha ji ya arụ ka ọ dị n'ogoogo mba ụwa.", "author": "Chidi Igwe", "title": "ANCSDA Enyekwuola Obodo Abụọ Ego Iji Nkwàdo Ọrụ Mmepe Ime-Ime Obodo", "category": "Naijiria"},
{"text": "Na nzaghachi, ndị nnọchite anya obodo abụọ ahụ, nke gụnyere onyeisi òtù nlekọta ọrụ ngo ahụ n'Ụmụeje, bụ Maazị Paul Amuluche, nà ògbò ya nke Ọmọr, bụ Maazị Romanus Chinwụba kèlèrè gọọmenti steeti ahụ, nke Gọvanọ Willie Obianọ nọ n'isi ya, maka igùzobe ụlọ ọrụ ahụ na, bụkwa nke ha kwurù na o nyela aka n'ọtụtụ ụzọ dị iche iche n'ịkwàlite mmepe ime-ime obodo na steeti ahụ.", "author": "Chidi Igwe", "title": "ANCSDA Enyekwuola Obodo Abụọ Ego Iji Nkwàdo Ọrụ Mmepe Ime-Ime Obodo", "category": "Naijiria"},
{"text": "Ha kwezịrị nkwà na iji ego ahụ rụọ ihe e zùbèèrè ya, ma rụọkwa ya n'ogoogo dị elu, ya na ichekwaba ihe ndị ahụ ọbụnadị mgbe a na-arụ nakwa mgbe a rụchàrà ya.", "author": "Chidi Igwe", "title": "ANCSDA Enyekwuola Obodo Abụọ Ego Iji Nkwàdo Ọrụ Mmepe Ime-Ime Obodo", "category": "Naijiria"},
{"text": "Izunna Okafor, Awka", "author": "Chidi Igwe", "title": "Obianọ Eduola Anyechebelụ n'Iyi Ọrụ Dịka Ọkaikpe Steeti Anambra", "category": "Naijiria"},
{"text": "Aka na-achị steeti Anambra, bụ Gọvanọ Willie Obianọ nọrọ ụbọchị Tuzdee wee duo Ọkaikpe Ọnọchie Anyachebelụ n'iyi ọrụ dịka ọkaikpe steeti ahụ. Mmemme idu n'iyi ọrụ ahụ bụ nke weere ọnọdụ n'obi gọọmenti dị n'Akwa, ma bụrụkwa nke ọtụtụ ndị selitere isi na ngalaba niile nke steeti ahụ sònyèrè na ya.", "author": "Chidi Igwe", "title": "Obianọ Eduola Anyechebelụ n'Iyi Ọrụ Dịka Ọkaikpe Steeti Anambra", "category": "Naijiria"},
{"text": "N'okwu ya oge ọ na-edu ya n'iyi ọrụ ahụ, Gọvanọ Obianọ kọwàra ya bụ nwa amadi dịka onye pụrụ iche nakwa onye ma nke ekwe na-akụ na ngalaba ọrụ ikpe, dịka o siri gosipụta n'ime ọnwa ole na ole ọ nọrọ dịka onye jigodi ọkwa ahụ. Ọ sị na ya bụ nwoke rụpụtara ihe anya na-ahụ, ma kwukwazie na o nwèrè olile anya na ọ pụkwàrà iji ọkwa ahụ n'ozuzu okè, ya na ime ka ngalaba ọrụ ikpe steeti ahụ bụrụ ọkacha mma, ma nọrọkwa n'ezi ọnọdụ dị elu.", "author": "Chidi Igwe", "title": "Obianọ Eduola Anyechebelụ n'Iyi Ọrụ Dịka Ọkaikpe Steeti Anambra", "category": "Naijiria"},
{"text": "O tòkwàrà ngalaba ọrụ ikpe steeti ahụ maka ezi ọrụ ha na steeti ahụ nakwa otu ha si ekpechàpụ ọtụtụ ikpe e jigasị n'aka na steeti ahụ, ma dụkwazie ha ka ha gbaa mbọ mee ka ohèrè dị n'ụlọ mkpọrọ, site n'ilebàgàsị anya n'ọtụtụ okwu dị iche iche dị bànyere ndị nọ ebe ahụ.", "author": "Chidi Igwe", "title": "Obianọ Eduola Anyechebelụ n'Iyi Ọrụ Dịka Ọkaikpe Steeti Anambra", "category": "Naijiria"},
{"text": "Iji mezupụta nke ahụ, o nyekwàzịrị ha ndụmọdụ ka ha wepụta ụbọchị pụrụ iche ha ga-eji na-ekpe naanị ikpe gbasaara ohi na okwu ndị ọzọ yiri nke ahụ; ọbụnadị dịka o kwèkwazịrị ha nkwa na ọchịchị ya ga-aga n'ihu ịkwàdo ya bụ ngalaba iji rụpụtazuo ọrụ ya nke ọma na-enweghị egwù maọbụ ihe iche aka mgba ọbụla.", "author": "Chidi Igwe", "title": "Obianọ Eduola Anyechebelụ n'Iyi Ọrụ Dịka Ọkaikpe Steeti Anambra", "category": "Naijiria"},
{"text": "Na ntụnye nke ya, Kọmishọna ikpe nkwụmọtọ na steeti ahụ, bụ Dọkịta Uju Nwọgụ kọwàrà na ọ bụ idu n'iyi ọrụ ahụ bụ ihe ikpeazụ, dịka ọ dị n'usoro iguzobe onye ga-anọ n'ọkwa ahụ, n'ihi na òtù jikọtara ngalaba ikpe ala Nigeria, bụ 'National Judicial Council' adịlarị na mbụ nabata ya bụ nwa amadi, ebe ndị omebe iwu steeti Anambra nọrọ n'abalị iri na otu nke ọnwa a wee nabatakwa ya iji ọkwa ahụ. O kelekwazịrị Gọvanọ Obianọ maka ịkàpịà nke ahụ ọnụ site n'idu ya n'iyi ọrụ ahụ, ya na nkwàdo dị iche iche ọ na-enye ngalaba ikpe steeti ahụ kemgbe ọ batara n'ọkwa ọchịchị.", "author": "Chidi Igwe", "title": "Obianọ Eduola Anyechebelụ n'Iyi Ọrụ Dịka Ọkaikpe Steeti Anambra", "category": "Naijiria"},
{"text": "Na nzaghachi, ya bụ nwa amadi e dùrù n'iyi ọrụ, bụ Ọkaikpe Anyachebelụ, bụkwa onye obi dị kà ọkà e ghuru n'éjù ụbọchị ahụ, fọrọ èkele n'ụkpa wee bunye Gọvanọ Obianọ maka ịhụta ya dịka onye tozùrù òkè iji ọkwa ahụ, ya na nkwàdo niile ọ na-enye ya na ngalaba ahụ kemgbe e siri gùzobe ya n'abalị anọ nke ọnwa September ahọ 2019 dịka onye jigodi ọkwa ahụ, wee ruo ụbọchị ahụ e dùzịrị ya n'iyi ọrụ kpọnkwem.", "author": "Chidi Igwe", "title": "Obianọ Eduola Anyechebelụ n'Iyi Ọrụ Dịka Ọkaikpe Steeti Anambra", "category": "Naijiria"},
{"text": "Dịka ọ na-arịọ ka ezi mmekọrịta ahụ dị n'etiti alaka atọ nke steeti ahụ guzosie ike, Ọkaikpe Anyachebelụ kwèrè nkwà ileba anya n'ihe ahụ Gọvanọ kwùrù gbasaara ime ka ohere dị n'ụlọ mkpọrọ site n'ikpechapụ ikpe ndị e ji n'aka ngwangwa; ma kwuo na ya ga-agbakwa mbọ otu o siri kwesi, ịhụ na e mezùpụtara nke ahụ.", "author": "Chidi Igwe", "title": "Obianọ Eduola Anyechebelụ n'Iyi Ọrụ Dịka Ọkaikpe Steeti Anambra", "category": "Naijiria"},
{"text": "Izunna Okafor, Awka", "author": "Chidi Igwe", "title": "E Lìéla Ozu Papa Cyril Igwe n'Ebenatọr", "category": "Naijiria"},
{"text": "Ọnwụ bụ ọzọ a mà na onye ọbụla ga-echirịrị, ma bụrụkwa òkù a ma na onye ọbụla dị ndụ ga-azarịrị chi ya oge ọbụla o jiri kpọọ ya. Nke a bụ isi sekpụ ntị n'okwuchukwu ofufè nro akwamozu Nze Cyril Igwe, bụ nke weere ọnọdụ nso-nso a n'ezinụlọ be ya dị n'Ebenatọr, n'okpuru ọchịchị ime obodo 'Nnewi South' nke steeti Anambra.", "author": "Chidi Igwe", "title": "E Lìéla Ozu Papa Cyril Igwe n'Ebenatọr", "category": "Naijiria"},
{"text": "Ụkọchukwu Benedict Okolo, bụ onye nyawara àchịchà okwu Chineke n'oge ahụ, kwùrù na ihe ndị mmadụ kwesiri ịdị na-echè oge ọbụla mmadụ nwụrụ abụghị ahọ ole onye ahụ dị were nwụọ, akụnụba o nwèrè, etu akwamozu onye ahụ siri wee dàa ụdà, maọbụ ihe ndị ọzọ dị otu ahụ; kama na ọ bụ ebe mkpụrụobi onye ahụ na-aga ịnọ ọnọdụ ebighị ebi ya, maka na mmadụ ọbụla ga-anatarịrị ụgwọ ọrụ dịka ọrụ ya siri dị.", "author": "Chidi Igwe", "title": "E Lìéla Ozu Papa Cyril Igwe n'Ebenatọr", "category": "Naijiria"},
{"text": "Dịka ọ na-ekpe ka Chineke nabata ma nye mkpụrụobi Cyril Igwe ezumike udo; Fr. Okolo, onye gbadoro ụkwụ n'akwụkwọ Matiu 20:1—16, kpọkùzịrị ma dụọ imirikiti ndị bịara akwamozu ahụ ka onye ọbụla hie asaa n'anya, na-ebi ezi ndụ ma na-ejerịtara Chineke na mmadụ ozi, n'ihi na o nweghị onye maara mgbe oge nke ya ga-abụ, o wee bulaa akwụkwọ.", "author": "Chidi Igwe", "title": "E Lìéla Ozu Papa Cyril Igwe n'Ebenatọr", "category": "Naijiria"},
{"text": "N'akụkụ nke ya, Fr. Vincent Nnabude, bụkwa onye ụkọchukwu sitere obodo ahụ, kelèrè otu n'ime ụmụ nwoke ahụ, bụ Maazị Maazị Emeka Igwe maka ịrụ na ite okporoụzọ n'obodo ahụ, bụ nke a kpọkwàsàrà aha Maazị Cyril Igwe iji mee ka ọ dị ọkpụtọrọkpụ, ma bụrụkwa nke a gbàpèrè nso-nso site n'aka Kọmishọna na-ahụ maka ọrụ bụ Maazị Marcel Ifejiọfọr n'aha aka na-achị steeti Anambra, bụ Gọvanọ Willie Obianọ.", "author": "Chidi Igwe", "title": "E Lìéla Ozu Papa Cyril Igwe n'Ebenatọr", "category": "Naijiria"},
{"text": "Na nzaghachi ya n'aha nke diọkpara bụ Maazị Elias Igwe, osote diọkpara, bụ Maazị Emeka Igwe kèlère ndị dị iche iche bịara ịnọnyere ha n'akwamozu ahụ, ya na ndị tụnyere ụtụ n'otu ụzọ maọbụ nke ọzọ iji hụ na ihe niile gara nke ọma. O kelekwàra Chineke maka ezi ndụ nna ha biri n'ụwa, bụ onye ọ kọwara na ọ bụ mmadụ eziokwu na nwoke obi sara sara, n'ilekwasị anya n'otu ha na ya siri wee bikọọ n'ụwa.", "author": "Chidi Igwe", "title": "E Lìéla Ozu Papa Cyril Igwe n'Ebenatọr", "category": "Naijiria"},
{"text": "Maazị Igwe, bụ onye onye ọrụ obi ebere na onye ọnọdụ ụmụ mmadụ na-echu ura, kọwàrà na mkpebi ya ịrụ na ite okporoụzọ ahụ o tèrè n'obodo ahụ abụghị naanị iji mee ka ndị bi na mpaghara ebe ahụ tadobe ahụhụ, maọbụ naanị iji kwàlite ọnọdụ mmepe obodo ahụ; kama na ọ bụ iji kwụdosie ike na nzọụkwụ nna ha, bụ onye o kwùrù na ọrụ obi ebere chùrù ya ụra n'oge nke ya, ogologo ndụ ya niile.", "author": "Chidi Igwe", "title": "E Lìéla Ozu Papa Cyril Igwe n'Ebenatọr", "category": "Naijiria"},
{"text": "Ụfọdụ ndị iche iche sonyere n'akwaozu ahụ, nke gụnyere eze ọdịnala Ebenatọr, bụ Igwe Chinewubeze Ezejiburu; Onyeisi ọchịchị obodo ahụ, bụ Maazị Anthony Okechukwu; Ọkammụta Sam Ụzọchukwu; onyeisi ụlọ ọrụ 'Everyday Group of Company Ltd' bụ Dọkịta Charles Dimnwaobi, tínyéré ọtụtụ ndị ọzọ gbàrà akaebe na Maazị Igwe biri ezi ndụ n'ụwa tupuu ọ laa mmụọ, ma sịkwa na nke ahụ pụtàrà ìhè na ndụ ụmụ ya. Ha dụkwàzịrị ndị ọ hapụrụ n'ụwa ka ha kara obì, ma kpọkuokwa ụmụ ya ka ha sosie nzọụkwụ ya ike, iji wee mee karịa ya.", "author": "Chidi Igwe", "title": "E Lìéla Ozu Papa Cyril Igwe n'Ebenatọr", "category": "Naijiria"},
{"text": "A mụrụ Maazị Cyril Igwe n'ezinaụlọ Nze na Lọọlọ Dim Igwebum n'Ebenatọr n'ahọ 1930, ma ọ nwụrụ n'abalị iri nke ọnwa Nọvemba ahọ 2019 ka ọ rịachara obere ahụ. Maazị Igwe gbàrà ahọ iri asatọ na iteghete tupuu ọ laa mmụọ.", "author": "Chidi Igwe", "title": "E Lìéla Ozu Papa Cyril Igwe n'Ebenatọr", "category": "Naijiria"},
{"text": "Izunna Okafor, Awka", "author": "Chidi Igwe", "title": "Chisco Group of Companies' enyela gọọmenti steeti Anambra onyinye ego dị nde naịra iri", "category": "Naijiria"},
{"text": "Na ntụnye nke ya n'ịkwado agha ahụ a na-ebu megide ọrịa nje coronavirus, ụlọọrụ Chisco, bụ 'Chisco Group of Companies' enyela gọọmenti steeti Anambra onyinye ego dị nde naịra iri.", "author": "Chidi Igwe", "title": "Chisco Group of Companies' enyela gọọmenti steeti Anambra onyinye ego dị nde naịra iri", "category": "Naijiria"},
{"text": "Ya bụ ụlọọrụ na-ewu èwù n'ihe gbasaara ime njem okporoụzọ nọrọ na nso nso a wee nyefee ya bụ ego nkwado n'aka gọọmenti steeti ahụ n'obi gọọmenti dị n'Awka.", "author": "Chidi Igwe", "title": "Chisco Group of Companies' enyela gọọmenti steeti Anambra onyinye ego dị nde naịra iri", "category": "Naijiria"},
{"text": "N'okwu ya oge ọ na-enyefe gọọmenti akwụkwọ ndọrọ ego ahụ, onyeisi ụlọọrụ ahụ, bụ Maazị Chidi Anyaegbu, nke nlekọta na-ahụ maka ngalaba mpaghara ọwụwa anyanwụ ala anyị, bụ Maazị Uche Ochuba nọchitere anya ya, kọwara na nke ahụ so n'otu ọrụ nkwado ụlọọrụ ahụ n'ime steeti ahụ.", "author": "Chidi Igwe", "title": "Chisco Group of Companies' enyela gọọmenti steeti Anambra onyinye ego dị nde naịra iri", "category": "Naijiria"},
{"text": "Ọ sịkwa na nke ahụ bụ ịgbaso ọkpụkpọ oku gọọmenti steeti ahụ kpọrọ ka ndị mmadụ na otu dị iche iche tinye aka ma gbatakwa ọsọ enyemaka n'agha ahụ a na-ebu megide mbata na maọbụ mgbasa ọrịa nje korona na steeti ahụ.", "author": "Chidi Igwe", "title": "Chisco Group of Companies' enyela gọọmenti steeti Anambra onyinye ego dị nde naịra iri", "category": "Naijiria"},
{"text": "N'akụkụ nke ya, onye soro ya bụ nwa amadi wee bịa ije ahụ, ma bụrụkwa onyeisi ọchịchị obodo Amichi, bụ Maazị Dan Ugomba nọkwazịrị ebe ahụ kpọkuo ndị Anambra ka ha kwàdo gọọmenti n'agha ahụ ọ na-ebu.", "author": "Chidi Igwe", "title": "Chisco Group of Companies' enyela gọọmenti steeti Anambra onyinye ego dị nde naịra iri", "category": "Naijiria"},
{"text": "O gosipụtakwara afọ ojuju ya banyere ihe dị iche iche gọọmenti megoro banyere ya bụ ọrịa nakwa ọdịmma ụmụafọ steeti ahụ n'ime oge a, ma kpọkuo ya ka ọ watasie ọgọdọ ike n'ime nke ahụ.", "author": "Chidi Igwe", "title": "Chisco Group of Companies' enyela gọọmenti steeti Anambra onyinye ego dị nde naịra iri", "category": "Naijiria"},
{"text": "Ka ọ na-anabata ihe ndị ahụ n'aha gọọmenti, odeakwụkwọ ukwu steeti Anambra, bụ Ọkammụta Solo Chukwulobelụ kèlèrè ya bụ nwa amadi na ụlọọrụ ahụ maka onyinye afọ ofufò ya, ma kekwazie ndị ọzọ na ụlọọrụ dị iche iche na-agbatara steeti ahụ ọsọ enyemaka n'oge a.", "author": "Chidi Igwe", "title": "Chisco Group of Companies' enyela gọọmenti steeti Anambra onyinye ego dị nde naịra iri", "category": "Naijiria"},
{"text": "O kwere nkwa na gọọmenti ga-ejikwa ma tinye ego ahụ n'ọrụ dịka o siri kwesi ma werekwa ya mee ihe e hibeere ya.", "author": "Chidi Igwe", "title": "Chisco Group of Companies' enyela gọọmenti steeti Anambra onyinye ego dị nde naịra iri", "category": "Naijiria"},
{"text": "Ndị ọzọ dị iche iche nyere gọọmenti nkwàdo nso nso maka ibu agha megide ọrịa nje korona gụnyèrè: ụlọ mmepụta eriri ọkụ 'Cutix Cable' (nyéré akụrụngwa ahụike gburu ego ruru nde naịra iri), òtù 'Agụleri World Forum' (nyéré nde naịra abụọ) tinyere ndị ọzọ.", "author": "Chidi Igwe", "title": "Chisco Group of Companies' enyela gọọmenti steeti Anambra onyinye ego dị nde naịra iri", "category": "Naijiria"},
{"text": "Izunna Okafor, Awka", "author": "Chidi Igwe", "title": "Ụlọ Ọba Akụ FCMB Ejirila Akpa Osikapa 850 Kwado Gọọmenti Anambra", "category": "Naijiria"},
{"text": "Ụlọ ọba ego 'First City Monumente Bank' (FCMB) nọrọ na nso nso a wee bunye gọọmenti steeti Anambra akpa osikapa ruru narị asatọ na iri ise, iji kwàdo ya n'agha ahụ ọ na-ebu megide mgbasa ọrịa nje korona nakwa mmetụta nke oge ọrịa ahụ n'ahụ ụmụafọ steeti ahụ.", "author": "Chidi Igwe", "title": "Ụlọ Ọba Akụ FCMB Ejirila Akpa Osikapa 850 Kwado Gọọmenti Anambra", "category": "Naijiria"},
{"text": "Ka ọ na-enyefe gọọmenti ego ahụ n'obi gọọmenti dị n'Awka, onyeisi ngalaba nke abụọ nke ụlọ ọba ego ahụ n'Awka, bụ Maazị Victor Agumadu kọwara nke ahụ dịka ótù n'ime ụzọ ụlọ ọba ego ahụ si atụnye ụtụ nke ya n'ibelàta ihe dị iche iche ụmụ mmadụ na-agabiga n'ime oge a ọrịa korona na-ebi ụwa aka ọjọọ.", "author": "Chidi Igwe", "title": "Ụlọ Ọba Akụ FCMB Ejirila Akpa Osikapa 850 Kwado Gọọmenti Anambra", "category": "Naijiria"},
{"text": "O kelere gọọmenti steeti Anambra maka ezi ọnọdụ dị larịị o nyere ụlọ ọba ego ahụ n'ime steeti ahụ, kelekwa ya maka ihe dị iche iche o megoro n'agha ọ na-ebu megide ọrịa korona, ma dụọ ya ka o jisie ike na-eleghị anya n'azụ.", "author": "Chidi Igwe", "title": "Ụlọ Ọba Akụ FCMB Ejirila Akpa Osikapa 850 Kwado Gọọmenti Anambra", "category": "Naijiria"},
{"text": "Onye nabatara ihe onyinye ahụ n'aha gọọmenti, ma bụrụkwa ode akwụkwọ izugbe steeti ahụ, bụ Ọkammụta Solo Chukwulobelu kelere ya bụ ụlọ ọba ego maka ịza ọkpụkpọ oku ahụ gọọmenti steeti ahụ kpọrọ maka mgbata ọsọ na nkwàdo site n'aka ndị mmadụ, ụlọọrụ nakwa òtù dị iche iche.", "author": "Chidi Igwe", "title": "Ụlọ Ọba Akụ FCMB Ejirila Akpa Osikapa 850 Kwado Gọọmenti Anambra", "category": "Naijiria"},
{"text": "O nyekwazịrị òwùwè anya na a ga-etinye ihe ndị ahụ e wèkọtàra n'ọrụ etu o siri kwesi, ma mekwa ka nke e kwesiri ikesà ekesà ruo ndị e mebeere ha aka.", "author": "Chidi Igwe", "title": "Ụlọ Ọba Akụ FCMB Ejirila Akpa Osikapa 850 Kwado Gọọmenti Anambra", "category": "Naijiria"},
{"text": "O kwupụtakwara na aka na-achị steeti ahụ, bụ Gọvanọ Willie Obianọ àkwàdola ma nyekwa ntụziaka ka e kesàá ụfọdụ ihe oriri dị iche iche a tụkọtara nyegara ezinụlọ iri ise ihe kacha esiri ike n'ime steeti ahụ, bụkwa ndị debànyègoro aha n'ụlọọrụ steeti ahụ na-ahụ maka ihe metụtara ụmụnwaanyị na ụmụaka, bụ.", "author": "Chidi Igwe", "title": "Ụlọ Ọba Akụ FCMB Ejirila Akpa Osikapa 850 Kwado Gọọmenti Anambra", "category": "Naijiria"},
{"text": "O kelekwazịrị ndị zagoro ọkpụkpọ oku gọọmenti steeti ahụ banyere ọrịa ahụ, ma kwàdokwa ya bụ gọọmenti n'ụzọ dị iche iche, iji nweta mmeri n'agha ahụ ọ na-ebu megide ya bụ ọrịa.", "author": "Chidi Igwe", "title": "Ụlọ Ọba Akụ FCMB Ejirila Akpa Osikapa 850 Kwado Gọọmenti Anambra", "category": "Naijiria"},
{"text": "By Izunna Okafor, Awka, Nigeria | Igbo Radio | News in Igbo Language", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ka ọ dọchara aka na ntị ọtụtụ oge bànyere nke ahụ, gọọmenti steeti Anambra amalitela ịkụtùsì ụlọ/ọdụ ahịa na ihe ndị ọzọ dị iche iche a rụrụ n'ebe ekwesighị ekwesi na steeti ahụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ụfọdụ n'ime ihe ndị ahụ a kụtùrù bụ nke a rụnyere n'okpuru ebe eriri ọkụ latiriki nwere ike dị egwu (bụ 'High Tension Wire' n'asụsụ bekee) siri gaa; ebe ndị ọzọ bụkwa ndị a rụnyere n'elu ọwà mmiri, bụ ebe idè mmiri si agafè.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Atụmatụ ọrụ ịkụtùsi ihe ndị ahụ bụ nke a bàgidere na mpaghara 'Club Road' bụ nke a ma n'oge mbụ dịka 'Abakaliki Street' dị n'Akwa bụ isi obodo steeti ahụ, ma bụrụkwa nke ọ bụ ụlọọrụ 'Awka Capital Territory Development Authority (ACTDA)' nọ n'isi ya, site na njikọ aka ndị ọrụ nchekwa dị iche iche.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "N'okwu ọ gwara ndị nta akụkọ banyere nke ahụ, onyeisi ụlọọrụ ACTDA, bụ Maazị Amaechi Okwuosa kwuru na ha adọọla ndị ahụ aka na ntị ọtụtụ ugboro bànyere ime ihe dị etu ahụ, nà ihe égwù dị na ya; mana ha kachiri ntị nọrọ n'ebe ahụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ọ dụrụ onye ọbụla na-achọ ịrụnye ihe ọbụla ka o buru ụzọ nweta nkwàdo site n'aka gọọmenti tupu o mebe nke ahụ, ma dọkwa aka na ntị ka onye ọbụla chọrọ igo àlà n'Awka buru ụzọ kpọtụrụ ma nweta nkwàdo maọbụ ọnụ mmiri okwu ụlọọrụ ACTDA banyere nke ahụ, maka ịkwa ngara m mara n'oge ikpeazụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Dịka ọ na-arụtụ aka n'ọtụtụ ihe egwu dị iche iche dị na mmadụ ịrụnye ihe n'okpuru ebe eriri ọkụ latiriki gara maọbụ ebe ọwà mmiri gara; Maazị Okwuosa makwazịrị ọkwà ma dọọ aka na ntị na onye ọbụla a ga-ahụ ka ọ na-abagide n'ihe dị etu ahụ ọzọ, ga-abụ onye a ga-anwụchi ma kpụpụ ya ụlọ ikpe, nyekwa ya ntaramahụhụ ruru ya, karịa naanị ịkụtù ihe ahụ onye ahụ rụrụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Otu onye n'ime ndị ahụ a kụtùrù ihe ha ụbọchị ahụ, ma bụrụkwa onye na-ere ihe oriri dị iche iche n'akụkụ ebe ahụ, bụ Maazị Ekene Ugbaja gbàra akaebe na gọọmenti kàrà ọdụ ahịa ya akàrà nkụtù ma dọọkwa ya aka na ntị ka o si ebe ahụ pụọ kemgbe ọnwa ole na ole gara aga.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "O kwuru na n'eziokwu, na ya chọrọ ịpụ n'ebe ahụ dịka gọọmenti siri gwa ya, mana ihe ya jiri ka nọrọ ebe ahụ wee ruo ụbọchị ahụ abụghị maka na ọ na-atọ ya ụtọ maọbụ ka o wee mara ihe gọọmenti ga-eme; kama na ọ bụ n'ihi na ya enweghị ego ọ ga-eji ga chọrọ ọdụ ahịa dị mma ebe ọzọ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ọ dị ncheta na otu nwaanyị na nwa ya zùtèrè ọnwụ ike na nso nso a na Nnewi, oge eriri ọkụ latiriịi gbabìrì ma dakwasa n'elu ụlọ ha, bụ nke a rụrụ n'okpuru ebe ọkụ latiriki ahụ siri gaa.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Izunna Okafor, Awka, Nigeria | Igbo Radio | News in Igbo Language", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Naijiria"},
{"text": "Aka na-achị steeti Anambra, bụ Gọvanọ Willie Obianọ agbapeela atụmatụ mmiri ọñụñụ mpaghara Otuọcha, bụ nke a maara dịka 'Otuocha Regional Water Supply Scheme'.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Naijiria"},
{"text": "Ya bụ atụmatụ mmiri ọñụñụ bụ nke a rụrụ site na njikọ aka gọọmenti steeti ahụ na otu mba ụwa 'European Union', ma bụrụkwa nke nwere ikike ịmịtà na imezi mmiri ruru ndè lita iri n'ụbọchị.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Naijiria"},
{"text": "N'okwu ya oge ọ na-agbape atụmatụ mmiri ahụ, bụ nke a rụrụ n'okpuru ọchịchị ime obodo 'Anambra East', Gọvanọ Obiano kọwara na nke ahụ ga na-ekesà mmiri ọñụñụ nyegara obodo dị iche iche dị n'okpuru ọchịchị ahụ, nke gụnyere Aguleri, Umueri na Umu-Oba Anam.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Naijiria"},
{"text": "Oge ọ na-akpọkù ndị mpaghara ahụ ka chekwaba ma leruo akụrụngwa ahụ anya nke ọma, o mekwàrà ka a mara na ya akpọlitela onye ga na-ahụ maka ilekọta ya bụ atụmatụ mmiri ọñụñụ, ma gwakwazie ndị na-arụ ụlọ ọhụụ na mpaghara ahụ nwere mmasị isi n'akụrụngwa ahụ dọrọ mmiri, ka ha kpọtụrụ ma nweta nkwàdo site n'aka ụlọọrụ na-ahụ maka ihe e ji enyere ndụ aka na steeti ahụ, bụ 'Ministry of Public Utilities and Water Resources'.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Naijiria"},
{"text": "Na ntụnye nke ya, Kọmishọna na-ahụ maka ụlọọrụ ahụ, bụ Maazị Emeka Ezenwanne kọwara atụmatụ mmiri ahụ dịka nke magburu onwe ya nà nke bịara n'oge ọ kachara dị mkpa, bụ ugbua ọrịa nje korona na-eme mkpamkpa n'ebe dị iche iche, nke mezịrị o jiri dị mkpa ka onye ọbụla na-akwọchasị aka ya ike na mmiri na-agba agba ma na-edobekwa gburugburu ya ọcha mgbe niile.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Naijiria"},
{"text": "Na nzaghachi, onyeisi oche nchere oge n'okpuru ọchịchị ime obodo 'Anambra East', bụ Maazị Obi Nweke kèlèrè Gọvanọ Obianọ maka ọmarịcha ọrụ ahụ, ma kwe nkwà na ha ga-echekwa ma lekọta ya anya etu o siri kwesi, ka o wee nọọrọ ha ọdụ nke ukwuu.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Naijiria"},
{"text": "N'akụkọ dịkwa ka ibè ya, Gọvanọ Obianọ gbapèkwàrà atụmatụ mmiri ọzọ, bụ 'Obizi-Uga Regional Water Scheme' n'okpuru ọchịchị Agụata.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Naijiria"},
{"text": "Ya bụ atụmatụ mmiri bụ nke e tùtèrè, rụgharịa ma rusàkwuo ya, site n'aka gọọmenti steeti ahụ, ka ọ gachara ahọ kwuru ahọ o jiri kwụsị ịrụ ọrụ.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Naijiria"},
{"text": "Ka ọ dị taa, atụmatụ mmiri ahụ bụkwazị nke nwere ikike ikesàrà obodo iri na anọ dị n'okpuru ọchịchị ahụ mmiri ọñụñụ, nke gụnyere Ekwulobia, Igboukwu, Uga, Isuofia na obodo ndị ọzọ.", "author": "Chidi Igwe", "title": "Gọvanọ Obianọ agbapeela amụmà mmiri ọñụñụ abụọ n'Anambra", "category": "Naijiria"},
{"text": "By Izunna Okafor, Awka, Nigeria", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ka ọ dọchara aka na ntị ọtụtụ oge bànyere nke ahụ, gọọmenti steeti Anambra amalitela ịkụtùsì ụlọ/ọdụ ahịa na ihe ndị ọzọ dị iche iche a rụrụ n'ebe ekwesighị ekwesi na steeti ahụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ụfọdụ n'ime ihe ndị ahụ a kụtùrù bụ nke a rụnyere n'okpuru ebe eriri ọkụ latiriki nwere ike dị egwu (bụ 'High Tension Wire' n'asụsụ bekee) siri gaa; ebe ndị ọzọ bụkwa ndị a rụnyere n'elu ọwà mmiri, bụ ebe idè mmiri si agafè.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Atụmatụ ọrụ ịkụtùsi ihe ndị ahụ bụ nke a bàgidere na mpaghara 'Club Road' bụ nke a ma n'oge mbụ dịka 'Abakaliki Street' dị n'Akwa bụ isi obodo steeti ahụ, ma bụrụkwa nke ọ bụ ụlọọrụ 'Awka Capital Territory Development Authority (ACTDA)' nọ n'isi ya, site na njikọ aka ndị ọrụ nchekwa dị iche iche.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "N'okwu ọ gwara ndị nta akụkọ banyere nke ahụ, onyeisi ụlọọrụ ACTDA, bụ Maazị Amaechi Okwuosa kwuru na ha adọọla ndị ahụ aka na ntị ọtụtụ ugboro bànyere ime ihe dị etu ahụ, nà ihe égwù dị na ya; mana ha kachiri ntị nọrọ n'ebe ahụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ọ dụrụ onye ọbụla na-achọ ịrụnye ihe ọbụla ka o buru ụzọ nweta nkwàdo site n'aka gọọmenti tupu o mebe nke ahụ, ma dọkwa aka na ntị ka onye ọbụla chọrọ igo àlà n'Awka buru ụzọ kpọtụrụ ma nweta nkwàdo maọbụ ọnụ mmiri okwu ụlọọrụ ACTDA banyere nke ahụ, maka ịkwa ngara m mara n'oge ikpeazụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Dịka ọ na-arụtụ aka n'ọtụtụ ihe egwu dị iche iche dị na mmadụ ịrụnye ihe n'okpuru ebe eriri ọkụ latiriki gara maọbụ ebe ọwà mmiri gara; Maazị Okwuosa makwazịrị ọkwà ma dọọ aka na ntị na onye ọbụla a ga-ahụ ka ọ na-abagide n'ihe dị etu ahụ ọzọ, ga-abụ onye a ga-anwụchi ma kpụpụ ya ụlọ ikpe, nyekwa ya ntaramahụhụ ruru ya, karịa naanị ịkụtù ihe ahụ onye ahụ rụrụ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Otu onye n'ime ndị ahụ a kụtùrù ihe ha ụbọchị ahụ, ma bụrụkwa onye na-ere ihe oriri dị iche iche n'akụkụ ebe ahụ, bụ Maazị Ekene Ugbaja gbàra akaebe na gọọmenti kàrà ọdụ ahịa ya akàrà nkụtù ma dọọkwa ya aka na ntị ka o si ebe ahụ pụọ kemgbe ọnwa ole na ole gara aga.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "O kwuru na n'eziokwu, na ya chọrọ ịpụ n'ebe ahụ dịka gọọmenti siri gwa ya, mana ihe ya jiri ka nọrọ ebe ahụ wee ruo ụbọchị ahụ abụghị maka na ọ na-atọ ya ụtọ maọbụ ka o wee mara ihe gọọmenti ga-eme; kama na ọ bụ n'ihi na ya enweghị ego ọ ga-eji ga chọrọ ọdụ ahịa dị mma ebe ọzọ.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Ọ dị ncheta na otu nwaanyị na nwa ya zùtèrè ọnwụ ike na nso nso a na Nnewi, oge eriri ọkụ latiriịi gbabìrì ma dakwasa n'elu ụlọ ha, bụ nke a rụrụ n'okpuru ebe ọkụ latiriki ahụ siri gaa.", "author": "Chidi Igwe", "title": "N'Anambra: Gọọmenti abagidela n'ịkụtùsì ụfọdụ ihe a rụrụ n'ebe ezighị ezi", "category": "Naijiria"},
{"text": "Izunna Okafor, Awka", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Naijiria"},
{"text": "Igbo sị na ọ bụ ụkwụ ka e ji achọ ihe dara mmiri, ma sịkwa na ọ na-abụ e gbuo àhàmà, a bụghị ya n'ukwu, o puchie.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Naijiria"},
{"text": "N'iji chọpụta ebe mmiri siri wee bàá òpì ụgbọgụrụ, gọọmenti steeti Anambra eguzobela òtù nnyocha pụrụ iche iji nyochaa, chọpụta, ma lebà anya n'ihe bụ isi sekpụ ntị nà ihe ọ bụ ya bùtèrè nsogbu ahụ na-adapụta n'etiti obodo Omor na Ụmụmbo, dị n'okpuru ọchịchị Ayamelum.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Naijiria"},
{"text": "Òtù ahụ e guzobèrè n'Awka na nso nso a bụ nke e nyèkwara ọrụ ịtụpụta usoro kacha mma a ga-esi weta ya bụ nsogbu n'isi njedobe kpamkpam, ma gbochiekwa ya maọbụ ụdị nsogbu ọzọ dị etu ahụ ịdapụtakwa maọbụ selitekwa isi ọzọ n'ọdịnihu na mpaghara ebe ọbụla n'ime steeti ahụ.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Naijiria"},
{"text": "Ya bụ òtù ọrụ, bụ nke mmadụ iri mejupụtara, nwèrè Ọkammụta Solomon Ekwenze dịka onyeisi oche ya, ma nwekwazie Dọkịta Emma Ude-Akpeh (nke ụlọọrụ ode akwụkwọ izugbe steeti ahụ) dịka ode akwụkwọ ya.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Naijiria"},
{"text": "Ndị ọzọ so n'òtù ahụ gụnyèrè Maazị Uchenna Okafor (bụ ọka okwu ụlọ omebe iwu steeti ahụ); Maazị Vincent Ofumelu (bụ onye na-anọchite anya ọgbọ nta nkwàdo Oyi na Ayamelum n'ụlọ nnọchianya etiti); Igwe Benjamin Okeji (bụ onyeisi otu jikọtara ndị igwe n'okpuru ọchịchị Ayamelum ma bụrụkwa eze ọdịnala obodo Ọmasị). Ndị ọzọ gụnyère Maazị Paul Odenigbo; Ụkọchukwu John Manafa; Maazị Bonny Emengini; na Maazị Tony Iwoba.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Naijiria"},
{"text": "N'okwu ya oge ọ na-egùzobe òtù ahụ n'aha Gọvanọ Willie Obianọ, osote aka na-achị steeti ahụ, bụ Dọkịta Nkem Okeke kọwara na ọ bụ ihe na-echu ọchịchị steeti ahụ ụra oge ọbụla, bụ ịhụ na e nwere udo, ịdịnotu, na ezi nchekwa ndụ na akụnụba n'ime steeti.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Naijiria"},
{"text": "Ọ dụkwazịrị ndị òtù ọrụ ahụ ka ha gbasie mbọ ike, rụọ ọrụ ahụ a hànyèrè ha n'aka dịka o siri kwesi, ma wetekwara gọọmenti nchọpụta ha, ozi, nakwa ihe ndị ọzọ dị oke mkpà a chọrọ, iji weta ya bụ nsogbu n'isi njedobe n'oge adịghị anya.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Naijiria"},
{"text": "Na nzaghachi n'aha ndị òtù ya, onyeisi òtù ọrụ ahụ, bụ Ọkammụta Ekwenze kwèrè nkwà na ha ga-agba mbọ etu o kwesiri iji mezùpụta ya bụ ebumnobi e jiri guzobe òtù ahụ, ọbụnadị dịka ọ dụrụ obodo abụọ ahụ ka ha makụọ ma gbasoo udo ma nyekwara òtù ọrụ ahụ aka iweta ya bụ nsogbu n'isi njedobe.", "author": "Chidi Igwe", "title": "Gọọmenti Anambra eguzobela òtù ọrụ pụrụ iche maka nsogbu dị n'etiti Omor na Umumbo", "category": "Naijiria"},
{"text": "Aka ndị uweojii na steeti Ogun anwụchikọọla otu nwaanyị gbara afọ iri atọ na ise aha ya bụ Blessing Ebuneku Agoro maka ire ụmụ ya ụmụnwaanyị abụọ n’ọnụego dị puku narị naịra atọ (N300,000).", "author": "Izunna Okafor", "title": "N'Ogun, Otu Nwaanyị Ereela Ụmụ Ya Abụọ N300,000 Maka Ihe Isi Ike", "category": "Arụrụala"},
{"text": "Nke a bụ nke e mere ka ụwa mara site n'ọnụ onye na-ahụ maka mmekọrịta ọhaneze na ndị uweojii na steeti Ogun, bụ DSP Abimbola Oyeyemi n'okwu ọ gwara ndị ntaakụkọ.", "author": "Izunna Okafor", "title": "N'Ogun, Otu Nwaanyị Ereela Ụmụ Ya Abụọ N300,000 Maka Ihe Isi Ike", "category": "Arụrụala"},
{"text": "Dịka o siri kọwaa, nwaanyị ahụ, onye kwuru na di ya gbahapụrụ ya, ma hapụrụ ya ilekọta ụmụ ya nwaanyị Semilore Agoro (gbara afọ anọ) na Deborah Agoro (gbara afọ abụọ) kọwàrà na o rere ụmụaka ahụ n’ihi ihe isi ike.", "author": "Izunna Okafor", "title": "N'Ogun, Otu Nwaanyị Ereela Ụmụ Ya Abụọ N300,000 Maka Ihe Isi Ike", "category": "Arụrụala"},
{"text": "DSP Oyeyemi kwùrù na a nwụchikọrọ nwaanyị ahụ site na mkpesa nke di ya bụ Oluwaseyi Agoro mere n'ogige ụlọọrụ ndị uweojii a kpọrọ 'Redemption Camp Divisional Headquarters' banyere ihe ahụ nwunye ya mere.", "author": "Izunna Okafor", "title": "N'Ogun, Otu Nwaanyị Ereela Ụmụ Ya Abụọ N300,000 Maka Ihe Isi Ike", "category": "Arụrụala"},
{"text": "O kwuru na nwoke ahụ gwara ndị uweojii na ya mechara njem, chighata azụ, ọ hụghịzị ụmụ ya abụọ; ma kọkwara ha na mbọ niile ọ gbara iji mata ebe ụmụ ya nọ màrà afọ n’ala nke mere o jizịrị wètá mkpesa ahụ n’ogige ndị uweojii.", "author": "Izunna Okafor", "title": "N'Ogun, Otu Nwaanyị Ereela Ụmụ Ya Abụọ N300,000 Maka Ihe Isi Ike", "category": "Arụrụala"},
{"text": "DSP Oyeyemi gàkwara n'ihu kọwaa na mgbe ha nwètèchara mkpesa ahụ, na onyeisi ndị uweojii na mpaghara ahụ, bụ CSP Alabi Akinjide kpọkuru ndị ọrụ ya ozigbo ma nye ha ntụziaka ka ha ga nwụchikọọ Blessing. Ha wee gaa, chọọ ma jide ya.", "author": "Izunna Okafor", "title": "N'Ogun, Otu Nwaanyị Ereela Ụmụ Ya Abụọ N300,000 Maka Ihe Isi Ike", "category": "Arụrụala"},
{"text": "Ọ bụzị mgbe e jidechara ka nwaanyị jiri wee nye nkọwa ahụ banyere etu ya na ije siri gaa, ma kọkwara ha na di ya hapụrụ ụlọ kemgbe ahọ abụọ gara aga. O kwukwara na mgbe ahụ niile di ya anọghị ya, na ihe siiri ya ike nke ukwuu, ọkachasị ilekọta na ịzụ ụmụaka abụọ ahụ, tinyere ụmụaka abụọ ndị nke ọzọ ọ mụtaara nwoke ọzọ.", "author": "Izunna Okafor", "title": "N'Ogun, Otu Nwaanyị Ereela Ụmụ Ya Abụọ N300,000 Maka Ihe Isi Ike", "category": "Arụrụala"},
{"text": "Oriakụ Agoro gara n’ihu kwuo sị na ọ bụ mgbe ọ nọ na-eche ihe ọ ga-eme ka otu onye aha ya bụ Kolawole Imoleayo mere ka ọ mata dinanwunye nọ na Port Harcourt bụ ndị nke na-achọsi ụmụaka ike; wee dụọ ya ọdụ ka o ree ụmụaka ahụ. O kwuzịrị na oge ọ tụlechaara ya, wee hụ o nweghịzị ihe ọzọ ọ pụrụ ime, o were ree ha ụmụaka nwaanyị abụọ ahụ, resi ha di na nwunye ahụ n’ọnụego dị narị puku naịra atọ (N300,000).", "author": "Izunna Okafor", "title": "N'Ogun, Otu Nwaanyị Ereela Ụmụ Ya Abụọ N300,000 Maka Ihe Isi Ike", "category": "Arụrụala"},
{"text": "DSP Oyeyemi kwuru na nkwuputa ahụ mere ka a nwụchikọkwuo Kolawole Imoleayo bụ onye nọ n’agbata nwaanyị ahụ na di na nwunye ahụ o resiri ụmụaka ahụ. Ọ gara n’ihu mee ka a mara na ndị ahụ a nwụchikọrọ na-enyeziri ndị uweojii aka n’ime nnyocha ugbua banyere okwu ahụ.", "author": "Izunna Okafor", "title": "N'Ogun, Otu Nwaanyị Ereela Ụmụ Ya Abụọ N300,000 Maka Ihe Isi Ike", "category": "Arụrụala"},
{"text": "N'okwu nke ya banyere nke ahụ, onyeisi ndị uweojii na steeti ahụ, bụ Kọmishọna Edward Awolowo Ajogun nyere ntụziaka ka a hafee ndị ahụ n’aka ngalaba ọ dị n’aka, bụ ngalaba 'Anti-Human Trafficking and Child Labour Unit' nke 'State Criminal Investigations and Intelligence Department (SCIID)', maka ezi nnyocha.", "author": "Izunna Okafor", "title": "N'Ogun, Otu Nwaanyị Ereela Ụmụ Ya Abụọ N300,000 Maka Ihe Isi Ike", "category": "Arụrụala"},
{"text": "Kọmishọna Ajagun nyekwàrà ntụziaka ka a zọpụta ụmụaka ahụ ma kpọghachiri ha nne na nna ha ozigbo.", "author": "Izunna Okafor", "title": "N'Ogun, Otu Nwaanyị Ereela Ụmụ Ya Abụọ N300,000 Maka Ihe Isi Ike", "category": "Arụrụala"},
{"text": "Kọmishọna ahụ na-ahụ maka ọdịmma ọhaneze na ihe metụtara ụmụaka na ụmụnwaanyị na steeti Anambra, bụ Oriakụ Ndidi Mezue nọrọ n'isi ngwụcha izuụka gara aga wee gbaje ọsọ enyemaka n'ebe ahụ a manyere nwaanyị di ya nwụrụ, bụ nwaanyị ajadụ ka ọ ñụọ mmiri e jiri saa ozu di ya.", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "Nsogbu na akụkọ bànyere ịñụ mmiri ozu ahụ bụ nke malitere ikwò n'ime izuụka gara aga, ma bụrụkwa nke usoro nzikọrịta ozi ọgbara ọhụrụ nyere aka wee gbasàá ka ụwà wee hụ ya ma mara banyere ya. ", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "Akụkọ ihe ahụ mere n'obodo Ubahuekwem dị n'Ihiala, na-akọwa na ndị obodo ahụ jidèrè otu nwaanyị di ya nwụrụ, bụ Oriakụ Chioma Asomugha (gbara ahọ iri atọ na anọ) wee manye ya na ọ ga-añụrịrị mmiri e jiri wee saa di ya nwụrụ anwụ ahụ, iji gosi na ọ bụghị ya gburu ya, ma gosikwa ụwa na aka ya dị ọcha n'ihe ọbụla gbasaara ọnwụ nwoke ahụ.", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "Ya bụ okwu megideziere wee ruo ntị ọtụtụ ndị e ji okwu ha agba izu na ngalaba dị iche iche, nke gụnyere Kọmishọna ahụ na-ahụ maka ọdịmma ọhaneze na ihe metụtara ụmụaka na ụmụnwaanyị na steeti ahụ, bụ Kọmishọna Mezue; o wee gaa ebe ahụ, iji were anya ya hụ ma jirikwa ntị ya nụ n'ọnụ ya bụ nwaanyị ajadụ. Kọmishọna na-ahụ maka mgbasaozi na ịkụziri ọhaneze ihe ha kwesiri steeti ahụ, bụ Maazị C-Don Adinuba sokwàrà ya wee gaa njem ahụ.", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "N'okwu ya n'ebe ahụ oge ọ nụchara mkpesa nwaanyị ahụ na ndị ahụ gwara ya ñụọ mmiri ozu ahụ, Kọmishọna Mezue rịọrọ nwaanyị ajadụ ahụ ka ọ gbaghàra ihe ọbụla e mere ya, ma dụkwa ndị ezinụlọ ahụ ọdụ ka onye ọbụla n'ime ha gbaghara ma ọ bụrụ na e nwere ebe e siri mejọọ ya. ", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "O mere ka a mara na ịsị nwaanyị ajadụ ñụọ mmiri e jiri wee saa ozu di ya nwụrụ anwụ bụ ihe mgbe ochie, ma bụrụkwa ihe a kàgbugoro kwụsịkwa ime ya kemgbe ọtụtụ ahọ gara aga. Ọ katọrọ ya bụ ihe kpamkpam, rịọ ka e wezuga ma gbaghara ihe ọbụla e jiri maka ya wee kpọlitekwa ya bụ ajọ akparamagwa ọzọ, ọbụladị dịka ọ rịọrọ ka udo tọrọ àtọ chịa n'ezinụlọ ahụ.", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "N'okwu nke ya n'aha ndị ezinụlọ ahụ, nwanne nwoke nke onye ahụ nwụrụ anwụ, bụ Maazị Friday Asomugha gọrọ agụgụ sị na o nweghị mgbe ha bụ ndị ezinụlọ jiri gwa maọbụ manye nwaanyị ahụ ka ọ ñụọ mmiri ahụ e jiri saa ozu di ya, n'ihi na ha ghọtara na nke ahụ bụ ihe mgbe ochie.", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "Kaosiladị, ọ kọrọ akụkọ banyere etu ya bụ ihe siri mee na etu ótù nwanne ha siri jiri iwe wee kwuo ya bụ okwu ụbọchị ahụ, ma kwuo na ihe mere onye ahụ jiri kwuo ya bụ okwu bụ maka na nwaanyị ajadụ ahụ akpọghị ụmụ ya anọ wee bàta maka akwamozu di ya, bụzị nke butere ịba mba, bụ nke a na-abazị, okwu ahụ wee dapụ onye ahụ n'ọnụ.", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "Na ntụnye nke ha n'otu n'otu, ụfọdụ ndị okenye na ndị ọzọ e ji okwu ha agba ìzù n'ọchịchị obodo ahụ, nke gụnyere Maazị Pius Nwabuikwu na Maazị Ossy Agums gosipụtara obi mwute ha banyere ya bụ nsogbu dapụtàrà n'etiti ndị ezinụlọ na nwaanyị ajadụ ahụ, ma gbakwa akaebe banyere etu ya bụ ihe siri wee mee. ", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "Ha mèkwara ka a mara na ya bụ akwamozu mechààrà gaa nke ọma ụbọchị ahụ n'enweghị ihe ogbochi ọbụla, kọwaa na nwaanyị ahụ n'onwe ya sonyèkwàzịrị n'akwamozu ahụ n'ozuzuoke, ma kwuo na ọ ñụghịkwa mmiri ozu ahụ.", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "N'okwu nke ya n'ebe ahụ, Kọmishọna Adịnụba, onye bụkwa onye obodo ahụ dụrụ ndị ahụ ọdụ ka ha sepụ aka n'ihe ọbụla nwere ike ịkpụtọ na imetọ ezi aha obodo ahụ maọbụ mechuo steeti Anambra ihu, ọbụladị dịka ọ rịọkwazịrị ha ka ha gbaso udo, iji gaa n'ihu na-adọta ọganihu n'ezinụlọ ahụ na n'obodo ahụ n'izugbe.", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "Kọmishọna Mezue nọkwàzịrị ebe ahụ wee bunye nwaanyị ajadụ ahụ gbara ahọ iri atọ na anọ ihe erimeri na ihe ọñụñụ dị iche iche, iji tie ya aka n'obi ma kwàdó ya ịzụ ụmụ ya anọ di ya bụ Charles Asomugha (gbara ahọ iri anọ na isii) hapụrụ wee laa mmụọ.", "author": "Izunna Okafor", "title": "Ịñụ Mmiri E Jiri Sa Ozu: Kọmishọna Agbajerela Nwaanyị Ajadụ Ọsọ Enyemaka n'Anambra", "category": "Arụrụala"},
{"text": "Izunna Okafor dere akụkọ a", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "Aka ndị ụlọọrụ ahụ na-ahụ maka ịñụ na ịtụ mgbere ọgwụ ike n'ala Nigeria, bụ 'National Drug Law Enforcement Agency, NDLEA' anwụchiela otu onye ọrụ dọkịta, bụ Dọkịta Jane Chioma Ofoma maka ire na ịtụ mgbere ọgwụ ike site n'usoro nzikọrịtaozi ọgbaraọhụrụ.", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "Onye na-ahọ maka mgbasaozi n'isi ụlọọrụ NDLEA, bụ Maazị Femi Babafemi bụ ya mere ka a mara nke a site n'ozi ọ kụpụụrụ ndị ntaakụkọ, bụkwa nke o siri na ya kọwaa na nwaanyị ahụ bụ Chioma (gbara ahọ iri abụọ na isii) gụrụ akwụkwọ ịbụ dọkịta na mahadum ala Nigeria, bụ 'University of Nigeria, Nsukka (UNN)' ma mechakwa 'housemanship' ya na nsonso a na mahadum 'University of Benin Teaching Hospital'.", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "Ọ kọwara na nwaanyị ahụ, onye nwere usekwu 'Omachis Kitchen' n'usoro nzikọrịta ozi ọgbaraọhụrụ, na-eji ọgwụ ike koken (cocain) na ọgwụ ike ndị ọzọ dị iche iche wee na-emepụta achịcha ekoghị eko bụ biskiiti na ụfọdụ ihe oriri ndị ọzọ, ma bụrụkwa nke ọ na-ere ma na-ekesàra ndị mmadụ na mpaghara ebe dị iche iche n'ala Nigeria.", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "Ka ndị NDLEA nwetara ozi banyere nke ahụ, ndị ụlọọrụ ha na steeti Edo wụchàrà n'ebe ahụ ya bụ nwaanyị na-emepụta biskiiti ahụ, dị na '1 Winners Way, Auchi,' wee nwụchie ya bụ nwaanyị, nwetekwa biskiiti ruru iri iteghete na anọ (94) o jiri ọgwụ ike 'cannabis sativa' wee mepụta.", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "O kwukwazịrị na nwaanyị ahụ kwètàrà ma gbaa akaebe na ihe niile ahụ a kwuru banyere ya bụ eziokwu, oge a na-agba ya ajụjụọnụ, ma rịọ ka a gbaghara ya maka na ihe ahụ bụ aka ọrụ ekwensu.", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "N'akụkọ ọzọ dịkwa ka ibè ya, ndị NDLEA na steeti Edo ahụ nọkwàrà na nsonso a wee nwụchie otu nwoke gbara ahọ iri atọ, bụ Maazị Emmanuel Ehiramhen, ịke mpaghara 'No. 10 Egan Street Ekpoma' maka itinye aka n'ịtụ mgbere ọgwụ ike koken.", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "NDLEA ngalaba steeti Kwara jidekwara otu nwoke ọzọ gbara ahọ iri ise na abụọ, bụ Sgt. Ibrahim Musa ma bụrụkwa onye ọrụ agha ala Nigeria n'oge mbụ, maka itinye aka n'ọgwụ ike. Ya bụ nwoke e jidere na mpaghara Oke-Odo, Tanke nke Ilorin bụ isi obodo steeti Kwara e kwuru na e jidere ya oge o siri Lagos bịa ka o bunye onye ahịa ya ọgwụ ike o goro n'aka ya, ma bụrụkwazie onye  e nwetere ọgwụ ike 'cannabis sativa' arọ ya ruru kilogram 12.167, koken arọ ya ruru kilogram 4, na flunitrazepam arọ ya ruru kilogram 25 n'aka ya.", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "O kwuru na nwoke ahụ na-arụbụ na ngalaba nlekọta nke ụlọọrụ agha ala Nigeria a maara dịka 'Abati Army Barracks' dị na Lagos, bụ ebe e siri wee gaa na 117 Bataliọnụ dị na Chibok, na steeti Borno, tupu o wee gbaa arụkwaghịm n'ọrụ agha. Ya bụ nwoke kpọkwà nwunye ya, bụ ", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "Basirat Musa n'ime ụgbọala 'Honda Accord' ya nwere akàrà JJ 707 BL wee bịa Ilorin ibunye onye ahịa ya ọgwụ ike ahụ, tupu e wee nwụchie ya.", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "Oge a na-agba ya ajụjụọnụ, Sgt. Ibrahim kọwàrà na ọ bụ oge ọ nọ na Chibok ka o nwètèrè akàrà onye na-ere ma na-ekesà ọgwụ ike dị iche iche na Lagos, bụkwa onye ọ kpọrọ ozigbo ọ hapụrụ ọrụ agha n'ọnwa Ọkụtoba 2020.", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "O kwuru na o kpebiri ịba n'ịtụ mgbere ọgwụ ike iji nwee ike ịchụta ihe ya na nwunye ya na ụmụ ya atọ ga-eri, ma mee ka a mara na nke a bụ nke ugboro abụọ ọ na-abịa ebunye onye ahịa ya ọgwụ n'Ilorin, bụ nke o buru otu n'ime ndị nwunye ya wee bịa, n'agwaghị ya na ọ bụ ọgwụ ike ka ọ na-aga ebunye mmadụ.", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "N'okwu ya banyere nke a, onyeisi ụlọọrụ NDLEA n'ala Nigeria, bụ Maazị Mohamed Buba Marwa kwupụtara obi ụtọ ya banyere ezi ọrụ ahụ ndị ọrụ ya rụrụ site n'ịnwụchikọ ndị ahụ, kelee ha, ma kwezie nkwa na a ga-akpụpụ ndị ahụ ụlọikpe, ebe a ga-eji usoro iwu wee gwọọ ha ji mmanụ, dịka ihe ha metara siri dị. ", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "Ọ dụkwara ndị na-etinye aka n'ọgwụ ike ka ha sepu aka na nke ahụ, n'ihi na ụlọọrụ ahụ na ndị ọrụ ya agaghị ada mbà n'ibu agha megide ihe ọbụla bụ ọgwụ ike n'ala Nigeria.", "author": "Izunna Okafor", "title": "NDLEA Ejidela Dọkịta Maka Iji Ọgwụ Ike Koken Emepụta Biskiiti", "category": "Arụrụala"},
{"text": "Ndị uweojii na steeti Edo ejidela ma kpọchie ndị nta abụọ maka ịgba ndị jere akwamozu égbè, ma jirikwa égbè merụsịa ha ahụ kà a ga-asị na ha bụ anụ oriri.", "author": "Izunna Okafor", "title": "Ndị Uweojii Ejidela Ndị Nta Maka Ịgba Ndị Gara Akwamozu Égbè", "category": "Arụrụala"},
{"text": "Ihe ọdachi a bụ nke dapụtàrà n'obodo Ama dị na mpaghara okpuru ọchịchị ime obodo 'Esan South-East' nke steeti Edo, ma bụrụkwa nke ndị nta ahụ sitere na ya wee merụọ mmadụ isii àhụ n'ime ndị ahụ gara akwamozu", "author": "Izunna Okafor", "title": "Ndị Uweojii Ejidela Ndị Nta Maka Ịgba Ndị Gara Akwamozu Égbè", "category": "Arụrụala"},
{"text": "Dịka ozi a kụpụrụ site n'aka onye na-ahụ maka mmekọrịta ọhaneze na ndị uweojii steeti ahụ, bụ SP Kontongs Bello siri kọwaa, onyeisi ndị uweojii na mpaghara ụlọọrụ uweojii 'Agbede Division' bụ CSP Iredia Ogiata nwètèrè ozi banyere égbè a na-agba n'obodo ahụ.", "author": "Izunna Okafor", "title": "Ndị Uweojii Ejidela Ndị Nta Maka Ịgba Ndị Gara Akwamozu Égbè", "category": "Arụrụala"},
{"text": "O kwuru na oge ha nwetechara ozi ahụ, na ya bụ onyeisi ndị uweojii jikọtara ndị ọrụ ya, ha wee gaba n'ebe ahụ ya bụ ihe na-eme. Ka ha ruzịrị n'ebe ahụ, ha hụtazịrị na ndị nta ahụ jiri egbe nwere ọnụ abụọ wee gbaa ma merụọ mmadụ isii ahụ n'ebe a na-akwa ozu n'obodo ahụ, bụ mmemme akwamozu otu onye, bụ Martina Rabi lagoro mmụọ.", "author": "Izunna Okafor", "title": "Ndị Uweojii Ejidela Ndị Nta Maka Ịgba Ndị Gara Akwamozu Égbè", "category": "Arụrụala"},
{"text": "Ọ gara n'ihu kọwaa na ndị nta ahụ sòrò ndị bu ozu onye ahụ a kwara ụbọchị ahụ wee si n'Ubiaja dị n'okpuru ọchịchị ime obodo 'Esan South-East' wee bàtaruo Ama, bụ ebe ahụ a na-akwa ya bụ ozu.", "author": "Izunna Okafor", "title": "Ndị Uweojii Ejidela Ndị Nta Maka Ịgba Ndị Gara Akwamozu Égbè", "category": "Arụrụala"},
{"text": "O kwuru na oge e ruzịrị n'obodo ahụ, na ndị nta ahụ malitere ịgbali egbe elu, bụ nke ha sikwara na ya wee gbabie eriri ọkụ latiriiki n'ebe ahụ.", "author": "Izunna Okafor", "title": "Ndị Uweojii Ejidela Ndị Nta Maka Ịgba Ndị Gara Akwamozu Égbè", "category": "Arụrụala"},
{"text": "Ọ sị na oge ndị ahụ gbabiri ya bụ eriri ọkụ, na ndị ntorobịa obodo ahụ jidezịrị onye nke ahụ gbabiri ya bụ eriri ọkọ kpọmkwem; ha wee malite ịba mba na inwe nsogbu. O kwuru na ọ bụkwazị oge ya bụ nsogbu malitezịrị ịgawanye n'ihu ka nwoke ahụ bụ onye nta jiri iwe wee gbaa ndị ahụ égbè, bụzị nke merụrụ mmadụ isii ndị bịara akwamozu ahụ ahụ n'ụdị dị iche iche.", "author": "Izunna Okafor", "title": "Ndị Uweojii Ejidela Ndị Nta Maka Ịgba Ndị Gara Akwamozu Égbè", "category": "Arụrụala"},
{"text": "Ya bụ ọnụ na-ekwuru ndị uweojii gàkwàzịrị n'ihu kwuo na onyeisi ndị uweojii na steeti ahụ, bụ CP Phillip Ogbadu mere ka o doo anya na o nweghị onye ọbụla nwere ikike iyijà maọbụ itinye ndụ mmadụ ibe ya n'ihe égwù. ", "author": "Izunna Okafor", "title": "Ndị Uweojii Ejidela Ndị Nta Maka Ịgba Ndị Gara Akwamozu Égbè", "category": "Arụrụala"},
{"text": "Ọ dụzịkwara ndị obodo ahụ ọdụ ka ha wetuo obi ma ghara iji iwe mebie ihe; ọbụladị dịka o mekwazịrị ka a mara na nnyocha ka na-aga n'ihu banyere ya bụ okwu, nke mgbe e mechara ya, e nye ndị ahụ ọnọdụ ruru ha.", "author": "Izunna Okafor", "title": "Ndị Uweojii Ejidela Ndị Nta Maka Ịgba Ndị Gara Akwamozu Égbè", "category": "Arụrụala"},
{"text": "Ndị ụlọọrụ nchekwa a maara dịka 'Nigeria Security and Civil Defence Corps' (NSCDC), ngalaba steeti Anambra, ejidela ma kpụgharịa mmadụ abụọ maka izuru mmanụọkụ adịgboloja (kerosene) na ịkpà nkàtà ịchọ ka ha ga-esi bupù ma ree ya.", "author": "Izunna Okafor", "title": "N'Anambra, NSCDC Ejidela Mmadụ Abụọ Maka Mmanụọkụ Adịgboloja", "category": "Arụrụala"},
{"text": "Onyeisi ụlọọrụ NSCDC na steeti Anambra, bụ Maazị Vincent Ogu kwupụtara nke a n'okwu ọ gwara ndị ntaakụkọ n'isi ụlọọrụ ahụ dị n'Awka oge ọ na-akpụgharị mmadụ abụọ ahụ", "author": "Izunna Okafor", "title": "N'Anambra, NSCDC Ejidela Mmadụ Abụọ Maka Mmanụọkụ Adịgboloja", "category": "Arụrụala"},
{"text": "O nyere aha mmadụ abụọ ahụ dịka Chukwuebuka Kalu and Solomọn Ogbonna, ma mee ka a mara na ọ bụ ndị ngalaba ụlọọrụ ya na-ahụ maka ibu agha megide imebisi ihe (bụ ngalaba 'Anti-Vandalism Squad') gbachibidòrò ma nwụchikọọ ndị ahụ na mpaghara okporoụzọ awara-awara ahụ siri Onitsha gaa Owerri, n'Ihiala dị n'okpuru ọchịchị ime obodo Ihiala.", "author": "Izunna Okafor", "title": "N'Anambra, NSCDC Ejidela Mmadụ Abụọ Maka Mmanụọkụ Adịgboloja", "category": "Arụrụala"},
{"text": "O kwuru na ndị ọrụ ya ahụ nwụchìkọkwàrà ụgbọala nwere akara steeti Lagos 827YD ka o bùkwà mmanụ ụgbọala dịzụụl n'Ọkịja dịkwa n'okpuru ọchịchị ime obodo Ihiala ahụ; ndị ahụ wee bihapụ ma ụgbọala ha ma mmanụ dịzụụl ahụ ha bu, wee rie mbọmbọ ọsọ, nke na-egosi na aka ha adịghị ọcha banyere ya bụ mmanụ ha bu n'ụgbọala.", "author": "Izunna Okafor", "title": "N'Anambra, NSCDC Ejidela Mmadụ Abụọ Maka Mmanụọkụ Adịgboloja", "category": "Arụrụala"},
{"text": "Dịka ọ na-enyekwu nkọwa banyere arụrụala ahụ ndị ahụ, Maazị Ọgụ katọrọ mpụ na arụrụala na-arịzị ibe ya elu ugbua na mpaghara ebe dị iche iche n'ala Nigeria, ma kpọkuo ndị ọbụla na-etinye aka n'ihe na-eweta ala adịghị mma ka ha kwakọrọ ngwongwo ha si na steeti ahụ pụọ, maka na ọnọdụ adịrịghị ha na steeti ahụ. ", "author": "Izunna Okafor", "title": "N'Anambra, NSCDC Ejidela Mmadụ Abụọ Maka Mmanụọkụ Adịgboloja", "category": "Arụrụala"},
{"text": "Ọ gara n'ihu kwuo na ụlọọrụ ya etinyesiela ndị ọrụ, akụrụngwa na atụmatụ nlekọta bụ ịgbà na mpaghara ebe dị iche iche e si abata ma na-apụ na steeti ahụ, n'esepughị aka, ma n'ụtụtụ ma n'anyasị, kwà ụbọchị ọbụla.", "author": "Izunna Okafor", "title": "N'Anambra, NSCDC Ejidela Mmadụ Abụọ Maka Mmanụọkụ Adịgboloja", "category": "Arụrụala"},
{"text": "O kelere ọchịchị steeti Anambra nà aka na-achị steeti ahụ bụ Gọvanọ Willie Obianọ maka mbọ dị iche iche ọ gbagoro na ezi ihe dị iche iche ọ rụgoro n'ịkwàlite ọnọdọ nchekwa steeti ahụ, ọkachadị site n'ịkwàdò ndị ọrụ nchekwa na ụlọọrụ nchekwa niile dị na steeti ahụ ma kpọkuo ya ka o jisie ike n'ọrụ; ọbụladị dịka o kwere nkwà na ụlọọrụ ya agaghị ada mbà n'ọrụ.", "author": "Izunna Okafor", "title": "N'Anambra, NSCDC Ejidela Mmadụ Abụọ Maka Mmanụọkụ Adịgboloja", "category": "Arụrụala"},
{"text": "N'ajụjụọnụ a gbara ya, otu onye n'ime mmadụ abụọ ahụ e jidere, bụ Maazị Solomon Ogbonna kwetara ma kwuo n'ezie na ihe o mere adịghị mma, ma rịọkwazie ka a agbaghara ya.", "author": "Izunna Okafor", "title": "N'Anambra, NSCDC Ejidela Mmadụ Abụọ Maka Mmanụọkụ Adịgboloja", "category": "Arụrụala"},
{"text": "Ndị uweojii ala Nigeria anwụchiela mmadụ iri atọ na iteghete a na-enyo ènyò na ha na-etinye aka n'ụdị arụrụala dị iche iche, dịka ohi, ịtọ̀ mmadụ, igbu mmadụ, ịtụ mgbere ọgwụ ike, ibugharị nwgaọgụ, igwù ojoro n'usoro ịntanetị, tinyere ọtụtụ arụrụala ndị ọzọ ha na-arụ na mpaghara ebe dị iche iche.", "author": "Izunna Okafor", "title": "Ndị Uweojii Ejidela Mmadụ 39 Maka Ohi, Ntọ̀ Na Arụrụala Ndị Ọzọ", "category": "Arụrụala"},
{"text": "Ọ bụ ọnụ na-ekwuru ndị uweojii n'ala Nigeria, bụ CP Frank Mba mere ka ụwa mara nke a site n'ozi ọ kụpụụrụ ndị nta akụkọ, ma kwuo na a nwụchikọrọ ndị ahụ oge ndị uweojii ahụ bagidere n'ọrụ ịchụ nta ndị omekome na mpaghara ebe dị iche iche.", "author": "Izunna Okafor", "title": "Ndị Uweojii Ejidela Mmadụ 39 Maka Ohi, Ntọ̀ Na Arụrụala Ndị Ọzọ", "category": "Arụrụala"},
{"text": "O mere ka a mara na ihe dị iche iche e nwetere n'aka ndị ahụ gụnyèrè égbè RPG launcher abụọ, égbè AK47 iri na atọ, nsụnsụ égbè anọ, ngwùgwù ọgwụ ike dynamite ruru iri ise na asatọ n'ọnụọgụgụ, mgbọ égbè AK47 ruru narị asaa na iri isii na iteghete, ụdị mgbọ égbè ọzọ ruru iri atọ n'ọnụọgụgụ, ọtụtụ ekwentị, sim kaadị ruru otu narị na iri ise n asaa, tinyere ọtụtụ ihe ndị ọzọ.", "author": "Izunna Okafor", "title": "Ndị Uweojii Ejidela Mmadụ 39 Maka Ohi, Ntọ̀ Na Arụrụala Ndị Ọzọ", "category": "Arụrụala"},
{"text": "O nyere aha ụfọdụ ndị ahụ dịka Yahaya Zakari (gbara ahọ iri anọ na isii), Ntui Lambert (gbara ahọ iri atọ na isii), Shehu Aliyu (gbara ahọ iri abụọ na abụọ), Umar Abubakar (gbara ahọ iri anọ na abụọ) Abubakar Mohammed (gbara ahọ iri anọ na otu), Okala Joseph (gbara ahọ iri asaa na astọ) tinyere ọtụtụ ndị ọzọ.", "author": "Izunna Okafor", "title": "Ndị Uweojii Ejidela Mmadụ 39 Maka Ohi, Ntọ̀ Na Arụrụala Ndị Ọzọ", "category": "Arụrụala"},
{"text": "Ebe dị iche iche a nwụchikọrọ ndị ahụ gụnyere steeti Cross River, steeti Benue, Abuja, na ụfọdụ ebe ndị ọzọ.", "author": "Izunna Okafor", "title": "Ndị Uweojii Ejidela Mmadụ 39 Maka Ohi, Ntọ̀ Na Arụrụala Ndị Ọzọ", "category": "Arụrụala"},
{"text": "N'okwu ya banyere nke ahụ, onyeisi ndị uweojii n'ala Nigeria, bụ IGP Usman Alkali Baba kelere ndị ọrụ ya maka ezigbo ọrụ ahụ ha rụrụ n'ịnwụchikọ ndị ahụ, ma nyekwazie ụmụafọ Nigeria olileanya na ndị uweojii agaghị ada mba n'inye ha ezi nchekwa.", "author": "Izunna Okafor", "title": "Ndị Uweojii Ejidela Mmadụ 39 Maka Ohi, Ntọ̀ Na Arụrụala Ndị Ọzọ", "category": "Arụrụala"},
{"text": "Dịka ọ na-akọwa na a ga-akpụpụ ndị ahụ ụlọikpe nwgangwa e mechara nnyocha banyere ha na arụrụala ha, ọ dụkwazịrị ndị omekome na ndị ọzọ na-etinye aka n'ihe ọjọọ ka ha sepu aka n'ime nke ahụ, n'ihi na ndị ọrụ ya ga-aga n'ihu ibu agha megide mpụ na arụrụala.", "author": "Izunna Okafor", "title": "Ndị Uweojii Ejidela Mmadụ 39 Maka Ohi, Ntọ̀ Na Arụrụala Ndị Ọzọ", "category": "Arụrụala"},
{"text": "Ọ gwara ọhaneze ka ha kpachapụ anya n'etu ha si ejide ekwentị ha na sim kaadị ha, ọkachasị sim kaadị ndị nke ha ji eme ihe gbasaara akara ọba ego ha, ma nyekwazie ha ndụmọdụ ka ha na-akpọtụrụ ndị ọrụ nchekwa ma na-enyekwa ha mkpesa oge ọbụla ha zutere ọnọdụ ntụmadụ, iji gbatara ha ọsọ enyemaka ngwangwa.", "author": "Izunna Okafor", "title": "Ndị Uweojii Ejidela Mmadụ 39 Maka Ohi, Ntọ̀ Na Arụrụala Ndị Ọzọ", "category": "Arụrụala"},
{"text": "Ndị uweojii steeti Ogun anwụchiela mmadụ abụọ a na-enyo ènyò na ha bụ ndị ojiegbe na ndị ohi na-eyi obodo egwù n'ụdị dị iche iche.", "author": "Izunna Okafor", "title": "Ndị Uweojii Anwụchiela Mmadụ Abụọ Siri Ibadan Gaa Ohi n'Ogun", "category": "Arụrụala"},
{"text": "Ndị ohi ahụ bụ ndị a nwụchikọrọ oge ha gara izu ohi n'ogige 'OPIC Estate' dị n'Agbara, n'okpuru ọchịchị ime obodo Ado-Odo/Ota nke steeti ahụ. ", "author": "Izunna Okafor", "title": "Ndị Uweojii Anwụchiela Mmadụ Abụọ Siri Ibadan Gaa Ohi n'Ogun", "category": "Arụrụala"},
{"text": "N'okwu ya oge ọ na-eme ka ndị nta akụkọ mara nke a, onye na-ahụ maka mmekọrịta ọhaneze na ndị uweojii na steeti ahụ, bụ Maazị Abimbola Oyeyemi kpọpụtasịrị aha ndị ahụ dịka Maazị Olanrewaju Sikiru (gbara ahọ iri abụọ na asatọ) na Maazị Olayemi Obisesan (gbara ahọ iri abụọ na ise).", "author": "Izunna Okafor", "title": "Ndị Uweojii Anwụchiela Mmadụ Abụọ Siri Ibadan Gaa Ohi n'Ogun", "category": "Arụrụala"},
{"text": "Ọ kọwara na a nwụchiri ndị ahụ oge onyeisi ndị uweojii na mpaghara isi ụlọọrụ ndị uweojii dị n'Agbara, bụ SP Saleh Dahiru nwètèchàrà òkù ekwentị mberede mgbe o jiri ọkara gata elekere mbụ nke ime abalị, bụ òkù e sitere na ya wee gwa ya na ndị ohi ji égbè wakpòrò ma na-ezukwa ohi n'ogigè 'OPIC Estate, Agbara' ma na-eyikwazị ndị bi na mpaghara ahụ égwù.", "author": "Izunna Okafor", "title": "Ndị Uweojii Anwụchiela Mmadụ Abụọ Siri Ibadan Gaa Ohi n'Ogun", "category": "Arụrụala"},
{"text": "O kwuru na nke ahụ mezịrị ka ndị uweojii ahụ hazie onwe ha ozigbo ma gbara gaba ebe ahụ ya bụ ihe na-eme.", "author": "Izunna Okafor", "title": "Ndị Uweojii Anwụchiela Mmadụ Abụọ Siri Ibadan Gaa Ohi n'Ogun", "category": "Arụrụala"},
{"text": "Ọ gara n'ihu kọwaa na ngwangwa ndị ohi ahụ hụrụ ndị uweojii ahụ, na ha kwụghepuru égbè ozigbo, gbaba ha; ha bụ ndị uweojii wee kwụdosie ike ma buso ha agha dị égwù.", "author": "Izunna Okafor", "title": "Ndị Uweojii Anwụchiela Mmadụ Abụọ Siri Ibadan Gaa Ohi n'Ogun", "category": "Arụrụala"},
{"text": "O mekwàzịrị ka a mara na oge ha kwàchàrà mgbọ ahụ, na ha jidere mmadụ abụọ n'ime ndị ohi ahụ na ndụ, bụ ndị bukọsị ụdị àpà mgbọ dị iche iche n'ahụ, ebe ụfọdụ ndị ọzọ bukwàzịrị àpà mgbọ nke ha wee rie mbọmbọ ọsọ.", "author": "Izunna Okafor", "title": "Ndị Uweojii Anwụchiela Mmadụ Abụọ Siri Ibadan Gaa Ohi n'Ogun", "category": "Arụrụala"},
{"text": "Oge a na-agba ha ajụjụọnụ, ndị ohi ahụ kwùrù na ọ bụ na Lalupon dị na mpaghara Ibadan nke steeti Oyo ka ha siri wee bịa ọrụ ohi n'ebe ahụ, bụ ebe ndị òtù ha nọkwà gidigbam wee na-eche ha maka ya bụ ọrụ a kàrá àkà.", "author": "Izunna Okafor", "title": "Ndị Uweojii Anwụchiela Mmadụ Abụọ Siri Ibadan Gaa Ohi n'Ogun", "category": "Arụrụala"},
{"text": "Ihe dị iche iche e nwetesiri n'aka ndị ohi ahụ gụnyèrè nsụsụ egbe abụọ nwere ọnụ abụọ, mgbọ egbe dị iri na abụọ, okpokoro mgbọ egbe abụọ a gbagoro agba, ígwè kọmputa laptọọpụ abụọ, ekwentị ruru iri na asatọ n'ọnụọgụgụ, ego dị puku naịra iri na anọ na naịra iri, na otu ọgbatumtum Bajaj nwere akara DGB 411 VY.", "author": "Izunna Okafor", "title": "Ndị Uweojii Anwụchiela Mmadụ Abụọ Siri Ibadan Gaa Ohi n'Ogun", "category": "Arụrụala"},
{"text": "N'okwu ya banyere nke ahụ, onyeisi ndị uweojii na steeti ahụ, bụ Maazị Edward Ajogun kèlèrè ndị ọrụ ya maka ezi ọrụ ha na nkwụdosike ha, ma nye ntụziaka ka a chọọ ma nwụchikọọ ndị ohi ndị nke ahụ gbara ọsọ; ọbụladị dịka o nyegasịkwara ụlọọgwụ ntụziaka ka ha nye ha mkpesa banyere onye ọbụla nwere ihe dịka àpà mgbọ e butere n'ụlọọgwụ ha maka inye ya ọgwụgwụ.", "author": "Izunna Okafor", "title": "Ndị Uweojii Anwụchiela Mmadụ Abụọ Siri Ibadan Gaa Ohi n'Ogun", "category": "Arụrụala"},
{"text": "Ọ bụnnọ́ọ ụ̀wà bịa kirie taa n'Onitsha, steeti Anambra, oge ndị Amị, bụ ndị ọrụ agha Naịjirịa nwụ̀chiri otu onye a mà àmá na-eme ejije Nollywood, bụ Maazị Chiwetalu Agu, ma tie ya gwòògwòò maka iyì akwa ndị Biafra na-aga n'aga n'okporoụzọ.", "author": "Izunna Okafor", "title": "Ndị Amị̀ Etiela Chiwetalụ Agụ Gwòògwòò n'Onitsha maka Iyì Uwe Ndị Biafra", "category": "Arụrụala"},
{"text": "Dịka akụkọ siri kọọ, ka o yì ọmarịcha uwe ahụ na-agara onwe ya na mpaghara Upper Iweka dị n'Onitsha, Chinwetalụ Agụ, onye dị ahọ iri isii na ise bụkwàzị̀ onye ndị Amị ahụ wakpòrò, nwụchie ya, tụọ ya n'ala, dọkpụrụ ya, ma màlite iti ya ihe ka ụmụaka, na-emekwa ya ụdị àkàje dị icheiche.", "author": "Izunna Okafor", "title": "Ndị Amị̀ Etiela Chiwetalụ Agụ Gwòògwòò n'Onitsha maka Iyì Uwe Ndị Biafra", "category": "Arụrụala"},
{"text": "Ndị ọnọmgbeomere kwùkwàrà na ya bụ nwa amadi na-ekesàrá ndị ụwa na-atụ n'ọnụ nri, ihe oriri na ihe enyemaka ndị ọzọ n'Onitsha ahụ tupu ya bụ ihe wee mee, bụkwazị nke mere ka ọtụtụ ndị mmadụ gbakọọ n'ebe ahụ wee na-ekiri ebe a na-agwọ ya bụ nwa amadi ji mmanụ n'ala, n'ihu ọha mmadụ. ", "author": "Izunna Okafor", "title": "Ndị Amị̀ Etiela Chiwetalụ Agụ Gwòògwòò n'Onitsha maka Iyì Uwe Ndị Biafra", "category": "Arụrụala"},
{"text": "Kaosiladị, o nweghịkwa onye ọbụla n'ime ha nwere ike itinye aka maọbu zọpụta ya, maka na nkịta anaghị azọpụta diòchì n'aka añụ.", "author": "Izunna Okafor", "title": "Ndị Amị̀ Etiela Chiwetalụ Agụ Gwòògwòò n'Onitsha maka Iyì Uwe Ndị Biafra", "category": "Arụrụala"},
{"text": "Ka ọ dị ugbua, mbọ niile a gbara iji nweta ọnụ mmirriokwu onyeisi ngalaba na-ahụ maka mgbasaozi na mmekọrịta ọhaneze, bụ Brigadier General Onyema Nwachukwu banyere ihe ahụ ndị ọrụ ya mere, ámịtàghị mkpụrụ ọbụla, n'ihi na ọ zaghị ekwentị ya maọbụ zaghàchi ozi e zigaara ya, wee ruo oge e jiri bipụta akụkọ a.", "author": "Izunna Okafor", "title": "Ndị Amị̀ Etiela Chiwetalụ Agụ Gwòògwòò n'Onitsha maka Iyì Uwe Ndị Biafra", "category": "Arụrụala"},
{"text": "Ọ bụrụ na a pịaghị ngwere ụtarị, ọ naghị ama na ọ gbà ọtọ. Ọ na-abụ a na-etigbu, ọ ka na-arịpụta, ị mara na ihe a na-etinwu agwụbeghị ebe o si apụta.", "author": "Izunna Okafor", "title": "N'Ogun, E Jidela Nwoke Gbara Ahọ Iri Isii Na Anọ Kwasòrò Nwa Ahọ Abụọ Iko", "category": "Arụrụala"},
{"text": "Ka ọ dị taa, aka ndị uweojii na steeti Ogun anwụchiela otu agadi nwoke gbara ahọ iri isii na anọ maka ịkwasò nwatakịrị nwaanyị gbara naanị ahọ abụọ iko n'ike", "author": "Izunna Okafor", "title": "N'Ogun, E Jidela Nwoke Gbara Ahọ Iri Isii Na Anọ Kwasòrò Nwa Ahọ Abụọ Iko", "category": "Arụrụala"},
{"text": "Onye na-ahụ maka mmekọrịta ọhaneze na ndị uweojii na steeti Ogun, bụ DSP Abimbola Oyeyemi, bụ ya mere ka ụwa mara nke a site n'ozi ọ kụpụụrụ ndị ntaakụkọ n'isi obodo steeti ahụ bụ Osogbo.", "author": "Izunna Okafor", "title": "N'Ogun, E Jidela Nwoke Gbara Ahọ Iri Isii Na Anọ Kwasòrò Nwa Ahọ Abụọ Iko", "category": "Arụrụala"},
{"text": "Dịka o siri kọwaa, agadi nwoke ahọ iri isii na anọ ahụ aha ya bụ Maazị Ayotunde Taiwo bụ onye a nwụchikọrọ oge nne nwata nwaanyị ahụ wetechara mkpesa n'isi ụlọọrụ ndị uweojii dị na mpaghara Agbado ụbọchị Tuzdee banyere nke ahụ.", "author": "Izunna Okafor", "title": "N'Ogun, E Jidela Nwoke Gbara Ahọ Iri Isii Na Anọ Kwasòrò Nwa Ahọ Abụọ Iko", "category": "Arụrụala"},
{"text": "O kwuru na nwaanyị ahụ kọwara na ọ chọpụtara na nwa ya nwaanyị anaghị aganwuzị ije nke ọma dịka o si aga na mbụ, bụkwazị nke mere ka o leruo ya anya nke ọma n'ahụ, wee chọpụta na ọbara si n'akụkụ ahụ nwaanyị ya were apụta. Ọ sị na oge ọ jụzịrị nwa ya nwaanyị ihe mere ya, na ọ tụrụụrụ ya aka n'ụlọ dị na ncherịtaihu ụlọ nke ha.", "author": "Izunna Okafor", "title": "N'Ogun, E Jidela Nwoke Gbara Ahọ Iri Isii Na Anọ Kwasòrò Nwa Ahọ Abụọ Iko", "category": "Arụrụala"},
{"text": "Dịka o siri kwuo, nwaanyị ahụ gàrà n'ụlọ ahụ, wee hụ ka nwoke ahụ na-asụ uwe ime ya ọbara gbasara na ya, nke na-egosi na ọ pịara nwata nwaanyị ahụ ọkụ n'ezie ma na-asụchapụzị ọbara nke gbasara ya n'ákwà. Nke a mezịrị ọ ji wee wègazie mkpesa ahụ n'aka ndị uweojii banyere ihe ahụ nwoke ahụ mere.", "author": "Izunna Okafor", "title": "N'Ogun, E Jidela Nwoke Gbara Ahọ Iri Isii Na Anọ Kwasòrò Nwa Ahọ Abụọ Iko", "category": "Arụrụala"},
{"text": "Nke a, dịka DSP Oyeyemi siri kọwaa, mèzịrị ka onyeisi ndị uweojii ji ọkwa DPO na mpaghara ahụ, bụ CSP Kehinde Kuranga ziga ndị ọrụ ya n'ebe ahụ ozigbo, ya wee nwọchikọọ ya bụ mkpi na-agbàrá ọha ewu nà akwara amaghị ókè ala, bụ Maazị Taiwo; aka abụọ wee ghọọ ya otu aka.", "author": "Izunna Okafor", "title": "N'Ogun, E Jidela Nwoke Gbara Ahọ Iri Isii Na Anọ Kwasòrò Nwa Ahọ Abụọ Iko", "category": "Arụrụala"},
{"text": "DSP Oyeyemi mèkwàzịrị ka a mara na a kpọrọla nwatakịrị ahụ wee gaa ụlọọgwụ maka inye ya ọgwụgwọ; ma kọwakwa na DPO ahụ enyela ntụziaka ka e nyefee okwu ahụ n'aka ngalaba na-ahụ maka ihe metụtara ezinụlọ bụ ngaalaba 'Family Support Unit' dị n'Ota, iji mee nnyocha miri èmì banyere nke ahụ. O kwukwazịrị na a ga-akpụpụ nwoke ahụ ụlọikpe ngwangwa e mechara nnyocha banyere ihe ahụ o mere.", "author": "Izunna Okafor", "title": "N'Ogun, E Jidela Nwoke Gbara Ahọ Iri Isii Na Anọ Kwasòrò Nwa Ahọ Abụọ Iko", "category": "Arụrụala"},
{"text": "Igbo sị na ọ na-abụ onye a gwara agwa ma ọ nụghị anụ, o mee emee, ọ hụ ahụ.", "author": "Izunna Okafor", "title": "Ego Mbute: EFCC Anwụchiela Mmadụ 11 Maka 'Yahoo Yahoo'", "category": "Arụrụala"},
{"text": "Ka ọ dị taa, ụlọọrụ ahụ na-ahụ maka ibu agha megide igwù ojoro na ịmazụ ego ọhaneze n'ala Nigeria, bụ ụlọọrụ 'Economic and Financial Crimes Commission (EFCC)' anwụchiela mmadụ iri na otu a na-enyo enyo na ha bụ ndị na-egwù ndị mmadụ ojoro site n'usoro nzikọrịtaozi ọgbara ọhụrụ ịntaneetị, bụ ndị a maara dịka ndị 'Yahoo Yahoo'.", "author": "Izunna Okafor", "title": "Ego Mbute: EFCC Anwụchiela Mmadụ 11 Maka 'Yahoo Yahoo'", "category": "Arụrụala"},
{"text": "Dịka ozi a kụpụrụ na nsonso a site n'aka ngalaba na-ahụ maka mgbasaozi n'ụlọọrụ EFCC ahụ siri kọwaa, mmadụ iri na otu ahụ bụ ndị e jidere na Benin bụ isi obodo steeti Edo. Ozi ahụ kọwakwara na a nwụchiri ndị ahụ na mpaghara ebe dị icheiche na Benin, site n'ịgbaso ozi ha nwetere banyere ha, ebe ha nọ, nà arụrụala ha dịka ndị na-etinye aka n'ihe gbasaara isi n'ụzọ ịtaneetị wee na-ezu ndị mmadụ aka ha dị ọcha ohi.", "author": "Izunna Okafor", "title": "Ego Mbute: EFCC Anwụchiela Mmadụ 11 Maka 'Yahoo Yahoo'", "category": "Arụrụala"},
{"text": "Ụlọọrụ ahụ kpọpụtàsịkwàrà aha ndị ahụ dịka Osahon Bright, Aigbe Joseph, Stephen Isibor, Trust Odagwe, Francis Ezomo, David Courage, Ehis Okenedo, Omoragbo Paul, Obehi Owman na Godwill Jacob.", "author": "Izunna Okafor", "title": "Ego Mbute: EFCC Anwụchiela Mmadụ 11 Maka 'Yahoo Yahoo'", "category": "Arụrụala"},
{"text": "Ihe dị icheiche e nwetere n'aka ndị ahụ gụnyèrè ụgbọala asatọ dị oke ọnụ ahịa, nke gụnyere ụgbọala Mercedes Benz GLK 350, Mercedes Benz C300, Mercedes-Benz C250, Mercedes-Benz C300, Mercedes Benz GLE63, Range Rover, Toyota Camry na Toyota Venza.", "author": "Izunna Okafor", "title": "Ego Mbute: EFCC Anwụchiela Mmadụ 11 Maka 'Yahoo Yahoo'", "category": "Arụrụala"},
{"text": "Ụlọọrụ EFCC ahụ mèkwàzịrị ka a mara na ndị ahụ e jidere na-enye ha ụfọdụ ozi dị mkpa ugbua iji rụọ ọrụ ha nke ọma; ma kwe nkwà na a ga-akpụpụ ha ụlọikpe ngwangwa e mechara nnyocha banyere nke ahụ, ebe a ga-eji usoro iwu wee a nyụọ ha ịkpakwụ.", "author": "Izunna Okafor", "title": "Ego Mbute: EFCC Anwụchiela Mmadụ 11 Maka 'Yahoo Yahoo'", "category": "Arụrụala"},
{"text": "Mmọnwụ abụọ ezuola ohi ma merụọ ndị mmadu bi n’ogbe Melege nke dị n’okwuru ọchịchị Owo na steeti Ondo, ahụ.", "author": "Izunna Okafor", "title": "E Jidela Mmọnwụ Abụọ Zuru Ohi Na Steeti Ondo", "category": "Arụrụala"},
{"text": "Dịka ọ na-ekwuputa na ya bụ ihe mere eme n’ezie, okwuputa okwu kọmand ndị uweoji steeti ahụ, Funmi Odulami kwuru na ndị mmọnwụ ahụ e nyere aha ha dịka Sheriff Ojo na Muhammed Lukman ka a nwuchikọrọ ka ha zuchara mmadụ ohi. Onye ahụ ha zuru ohi bụ Adinoyi Mohammed ka ekwuru na ha napụrụ ya ego dị puku narị naịra atọ na iri asaa (N370,000) tinyekwara ekwentị ya.", "author": "Izunna Okafor", "title": "E Jidela Mmọnwụ Abụọ Zuru Ohi Na Steeti Ondo", "category": "Arụrụala"},
{"text": "Odulami kwuru sị: “Mmadụ abụọ ahụ a na-enyo enyo, bụ ndị na-akpagharị n’onwe ha dịka mmọnwụ ji mma merụọ otu onye aha ya bụ Adinoyi Mohammed ahụ ma napụ ya N370,000, ekwentị gburu ego dị N32,000 na otu akwa a na-eyi n’elu (shirt) gburu naira N2,500.”", "author": "Izunna Okafor", "title": "E Jidela Mmọnwụ Abụọ Zuru Ohi Na Steeti Ondo", "category": "Arụrụala"},
{"text": "  Ọ gara n’ihu kọwaa na ha merukwuru nna nwoke ahụ ahụ, onye aha ya bụ Saliu Ajayi tupu ha hapụ ebe ahụ ha nọrọ kpa mkpamkpa, ma ndị ọrụ nchekwa mechara jide ha. Ihe e nwetara n’aka ha bụ nnukwu mma abụọ, ogwụ (charms) na akwa mmọnwụ ga.", "author": "Izunna Okafor", "title": "E Jidela Mmọnwụ Abụọ Zuru Ohi Na Steeti Ondo", "category": "Arụrụala"},
{"text": "  Ka ọ dị ugbu a, a nwuchikọọla ha dịka a ga-akpụpụ ha ụlọikpe mgbe adighi anya. Otu o sila dị, oge ozi ruru anyi aka, a na-amazi imi n’ala ịhụ na a nwụchikọrọ ndị mmọnwụ ndị ọzọ nọ n’ọsọ", "author": "Izunna Okafor", "title": "E Jidela Mmọnwụ Abụọ Zuru Ohi Na Steeti Ondo", "category": "Arụrụala"},
{"text": "Two suspected ritualists have been arrested by T with fresh human head and dismembered woman’s body", "author": "Izunna Okafor", "title": "Police Arrest Two Suspected Ritualists With Fresh Human Head", "category": "Arụrụala"},
{"text": "The suspects, Ismailia Wasiu ‘m’ aged 29 and Mutairu Shittu ‘m’ aged 35 were arrested by the Oyo State Police Command.", "author": "Izunna Okafor", "title": "Police Arrest Two Suspected Ritualists With Fresh Human Head", "category": "Arụrụala"},
{"text": "Confirming the incident in a press statement on Wednesday, the States’ Police Public Relations Officer PPRO, DSP Adewale Osifeso disclosed that the arrest of the suspects was possible following the receipt of credible intelligence from residents of Ayekale, Saki Area of the State, at about 0230hrs on Monday 25/10/2021, alleging that the duo of Ismaila Wasiu ‘m’ age 29 yrs and Mutairu Shittu ‘m’ age 35yrs, both of Ayekale Area Saki, have been found in possession of a fresh human head.", "author": "Izunna Okafor", "title": "Police Arrest Two Suspected Ritualists With Fresh Human Head", "category": "Arụrụala"},
{"text": "The statement further said that operatives of the Saki Divisional Police Headquarters immediately swung into action and effected the arrest of the duo and recovered the fresh human head and the dismembered body of the victim who has been identified to be Mujidat ‘f’.", "author": "Izunna Okafor", "title": "Police Arrest Two Suspected Ritualists With Fresh Human Head", "category": "Arụrụala"},
{"text": "Preliminary investigation reveals that the victim was lured from Lagos through a phone call by one of the suspects, particularly Ismaila Wasiu before the perpetration of the dastardly act. The dismembered body has been deposited at the morgue, while intensive investigations regarding the incident continue.", "author": "Izunna Okafor", "title": "Police Arrest Two Suspected Ritualists With Fresh Human Head", "category": "Arụrụala"},
{"text": "Ndị uweojii n'ime steeti Ogun anwụchiela otu nwaanyị, bụ Memunat Salaudeen maka ịkwụ ndị mmadụ ụgwọ ka ha gaa tọrọ di ya, ka e wee napụta ha ego.", "author": "Izunna Okafor", "title": "N'Ogun, E Jidela Nwaanyị Dunyere Ndị Mmadụ Ka Ha Tọrọ Di Ya, Maka Na Ọ Bụ Erieri", "category": "Arụrụala"},
{"text": "Nwaanyị ahụ bụ onye a nwụchikọrọ ụbọchị Mọnde, ya na ụmụnwoke atọ ahụ ọ kwụrụ ụgwọ ka ha tọrọ di ya, nke gụnyere Maazị Olayinka Lawal, Asungba Nura and Usman Oluwatoyin.", "author": "Izunna Okafor", "title": "N'Ogun, E Jidela Nwaanyị Dunyere Ndị Mmadụ Ka Ha Tọrọ Di Ya, Maka Na Ọ Bụ Erieri", "category": "Arụrụala"},
{"text": "N'okwu ya banyere nke ahụ, onye na-ahụ maka mmekọrịta ọhaneze na ndị uweojii n'ime steeti ahụ, bụ Abimbola Oyeyemi kọwara na ọ bụ oge o jiri ọkara gata elekere isii nke uhuruchi ụbọchị Mọnde ka e jidere ndị ahụ na mpaghara okporouzụ Papa gaa Itori; ma kọwaa na ndị ọrụ uweojii ahụ nwụchiri ndị ahụ oge ha bu ọgbaatumtum, n'ihi na ha dị ka ndị a na-enyo ènyò.", "author": "Izunna Okafor", "title": "N'Ogun, E Jidela Nwaanyị Dunyere Ndị Mmadụ Ka Ha Tọrọ Di Ya, Maka Na Ọ Bụ Erieri", "category": "Arụrụala"},
{"text": "O kwuru na ndị uweojii ahụ jidekwara ha, kpọsàá ha, ma gbaa ha ajụjụọnụ n'otu n'otu banyere ihe ha na-eme na mpaghara ahụ, ya na ihe mere ha jiri jide mmà na eiri.", "author": "Izunna Okafor", "title": "N'Ogun, E Jidela Nwaanyị Dunyere Ndị Mmadụ Ka Ha Tọrọ Di Ya, Maka Na Ọ Bụ Erieri", "category": "Arụrụala"},
{"text": "Ọ bụzị oge a na-agba ha ajụjụọnụ ka ha nọrọ wee sàá asịsà na nwaanyị ahụ kwụrụ ha naanị puku naịra asatọ (N8000) ka ha wee gote mma na eriri siri ike iji wee kedo mmadụ. ", "author": "Izunna Okafor", "title": "N'Ogun, E Jidela Nwaanyị Dunyere Ndị Mmadụ Ka Ha Tọrọ Di Ya, Maka Na Ọ Bụ Erieri", "category": "Arụrụala"},
{"text": "Ha kwukwara na nwaanyị ahụ gwara ha gaa chere ya n'otu ebe, na ọ ga-akpọ di ya bịa n'ebe ahụ, ka ha wee tọrọ ya ma napụtakwa ya ego tupu tọhapụ ya. Ha sị na nwaanyị ahụ gwara ha na di ya bụ erieri, tinyekwuoro na ọ bụ naanị ụzọ dị etu ahụ ka a pụrụ isi napụta ya ego, maka na ọ bụ aka chịchịchị.", "author": "Izunna Okafor", "title": "N'Ogun, E Jidela Nwaanyị Dunyere Ndị Mmadụ Ka Ha Tọrọ Di Ya, Maka Na Ọ Bụ Erieri", "category": "Arụrụala"},
{"text": "N'okwu nke ya oge a nwụchikọrọ ma gbaa ya ajụjụọnụ, nwaayị ahụ, onye sịkwa na ọ bụ onye ọrụ nọọsụ, kwetere n'ezie na ọ bụ ya kpara nkàtà niile ahụ, ma kwuo na o mere ihe ahụ iji napụta ya ego ", "author": "Izunna Okafor", "title": "N'Ogun, E Jidela Nwaanyị Dunyere Ndị Mmadụ Ka Ha Tọrọ Di Ya, Maka Na Ọ Bụ Erieri", "category": "Arụrụala"},
{"text": "Ka ọ dị ugbua, onyeisi ndị uweojii na steeti Ogun, bụ CP Lanre Bankole enyela ntụziaka ka e nyefèé  okwu ahụ n'aka ngalaba na-ahụ maka ịtọrọ mmadụ, ka e wee mee nnyocha miri èmi banyere ya.", "author": "Izunna Okafor", "title": "N'Ogun, E Jidela Nwaanyị Dunyere Ndị Mmadụ Ka Ha Tọrọ Di Ya, Maka Na Ọ Bụ Erieri", "category": "Arụrụala"},
{"text": "Dinanwunye ahụ a hụrụ n'Uganda na nsonso a ebe ha nọ n'okporoụzọ akwa iko abụrụla ndị a tụrụ nga ọnwa iri atọ maka akpramagwa ahụ", "author": "Izunna Okafor", "title": "A Tụọla Di na Nwunye Nga Maka Ịkwà Iko n'Okporụzọ", "category": "Arụrụala"},
{"text": " ", "author": "Izunna Okafor", "title": "A Tụọla Di na Nwunye Nga Maka Ịkwà Iko n'Okporụzọ", "category": "Arụrụala"},
{"text": "Ọ dị ncheta na mmadụ abụọ ahụ, nke gụnyere Hafashimana Paskari, bụ nwoke gbara ahọ iri abụọ na iteghete ma bụrụkwa onye na-anyà bodaboda n'ime obodo Migeshi nke mpaghara Rwaramba, na Muhawenimana Colodine Mukamulenzi, bụ nwaanyị gbara ahọ iri abụọ na anọ ma bụrụkwa onye Nyakinama dị na mpaghara Kisoro nke Uganda, bụ ndị a nwọchikọrọ n'izuụka gara aga ma kpụpụ ha ụlọikpe maka ime omume ahụ gbara ụka n'ọhà, nke ụlọikpe kpọrọ 'public nuisance' na bekee, bụ nke ha mere n'okporoụzọ awara-awara 'Kisoro-Bunagana Highway'.", "author": "Izunna Okafor", "title": "A Tụọla Di na Nwunye Nga Maka Ịkwà Iko n'Okporụzọ", "category": "Arụrụala"},
{"text": " ", "author": "Izunna Okafor", "title": "A Tụọla Di na Nwunye Nga Maka Ịkwà Iko n'Okporụzọ", "category": "Arụrụala"},
{"text": "Ọ bụ ụlọọrụ onye ji ọkwa 'Director of Public Prosecutions' hụrụ maka ịkpụpụ ndị ahụ ụlọikpe na ikpe ha ikpe maka ihe ahụ ha mere, bụkwazị ebe ọ nọrọ wee kọwaa na ọ bụ n'elekere ise nke uhuruchi ka a hụrụ ndị ahụ ka ha na-epotòri ma na-amazụrị onwe ha n'okporoụzọ ahụ.", "author": "Izunna Okafor", "title": "A Tụọla Di na Nwunye Nga Maka Ịkwà Iko n'Okporụzọ", "category": "Arụrụala"},
{"text": "Ọ bụzị ụbọchị Tuzdee ka a kpụpụrụ ha ụlọikpe, bụ ebe Muhendo Peter nọrọ dịka onye ji ikpe ahụ, Fred Gidudu wee nọkwa dịka onye nọ n'isi ikpe ahụ. Mmadụ abụọ ahụ e jidere kwetekwara na ha mere ihe ahụ n'eziokwu ma kwukwa na ikpe mara ha, e wee nye ha ntaramahụhụ ịga ụlọ mkpọrọ ọnwa iri atọ.", "author": "Izunna Okafor", "title": "A Tụọla Di na Nwunye Nga Maka Ịkwà Iko n'Okporụzọ", "category": "Arụrụala"},
{"text": "Onyoonyoo e nwetara na-akọwa na mmadụ abụọ ahụ gagidere n'ụzọ, wee nọchà n'akụkụ, sị ka ha wèchara otu ọnụ tupu foto wee sète ha ebe ha na-eme ya bụ ihe.", "author": "Izunna Okafor", "title": "A Tụọla Di na Nwunye Nga Maka Ịkwà Iko n'Okporụzọ", "category": "Arụrụala"},
{"text": " ", "author": "Izunna Okafor", "title": "A Tụọla Di na Nwunye Nga Maka Ịkwà Iko n'Okporụzọ", "category": "Arụrụala"},
{"text": "Aka ndị uweojii na steeti Delta akpàrala otu nwoke gbara ajị n'izu ohi, bụ Maazị Ojo Amos maka izugasị ndị mmadụ ohi ATM n'obodo Ozoro, dị n'okpuruọchịchị ime obodo 'Isoko North' nke steeti ahụ.", "author": "Izunna Okafor", "title": "Ndị Uweojii Anwụchiela Onye Ohi ATM Na-Egwù Ojoro na Delta", "category": "Arụrụala"},
{"text": " ", "author": "Izunna Okafor", "title": "Ndị Uweojii Anwụchiela Onye Ohi ATM Na-Egwù Ojoro na Delta", "category": "Arụrụala"},
{"text": "Onye na-ahụ maka mmekọrịta ọhaneze na ndị uweojii na steeti ahụ, bụ DSP Bright Edafe bụ ya kwupụtara nke a n'ozi ọ kụpụụrụ ndị nta akụkọ ụbọchị Tuzdee, bụkwa nke o sikwara na ya wee mee ka a mara na nwoke ahụ gbàrà ahọ iri atọ na asatọ, bụrụ onye obodo Agbara-Otor dị n'okpuruọchịchị 'Ugheli North', ma bụrụkwa onye a mà àmá n'ịpụnàrà ndị mmadụ ATM ha.", "author": "Izunna Okafor", "title": "Ndị Uweojii Anwụchiela Onye Ohi ATM Na-Egwù Ojoro na Delta", "category": "Arụrụala"},
{"text": "Ọ kọwara na e jidere nwoke ahụ n'ebe a na-eme POS dị n'akụkụ otu ụlọakụ dị n'Ozoro site n'aka ndị uweojii na ndị ọrụ nchekwa ime obodo Olotu), oge e nwetara ozi na ọ nọ ebe ahụ, n'ihi na o teela ndị ọrụ nchekwa jiri chọgharịba ya n'ihi akụkọ dị icheiche a kọgoro n'isi ya, nà mkpamkpa dị icheiche o megoro ụmụmmadụ n'ebe dị icheiche.", "author": "Izunna Okafor", "title": "Ndị Uweojii Anwụchiela Onye Ohi ATM Na-Egwù Ojoro na Delta", "category": "Arụrụala"},
{"text": "Edafe kwuru na ihe dị icheiche e nwetere n'aka nwoke ahụ gụnyere ATM ruru iri atọ na atọ (33) n'ọnụọgụgụ na ego ruru puku naịra iri ise (N50,000).", "author": "Izunna Okafor", "title": "Ndị Uweojii Anwụchiela Onye Ohi ATM Na-Egwù Ojoro na Delta", "category": "Arụrụala"},
{"text": " ", "author": "Izunna Okafor", "title": "Ndị Uweojii Anwụchiela Onye Ohi ATM Na-Egwù Ojoro na Delta", "category": "Arụrụala"},
{"text": "Oge a gbara ya ajụjụọnụ, nwoke ahụ jìkwara ọnụ ya wee kwuo na o zutere otu n'ime ATM ahụ n'aka otu nwoke, bụ Maazị Rufai Abdulahi n'otu ụlọakụ dị na Kwale ma larie ozigbo. Ọ sịkwazị na o mèchààrà si na ATM ahụ wèré ego ruru narị puku naịra abụọ na iri ise site n'akara ụlọakụ nwoke ahụ.", "author": "Izunna Okafor", "title": "Ndị Uweojii Anwụchiela Onye Ohi ATM Na-Egwù Ojoro na Delta", "category": "Arụrụala"},
{"text": "O kwukwara na ọ na-akwụchakaị n'akụkụ ebe ATM dị wee na-édè onye ọ ga-ezu ohi, ọkachasị onye o lechaara anya ọ dị ya ka a ga-asị na ọ gụghị akwụkwọ, ndị agadi, ụmụaka, maọbụ na onye ọbụla ọ hụrụ na ọ ga-eyinwu egwu. Ma mgbe ọ hụrụ onye dị etu ahụ, ọ ga-agakwu ya, mee ka a ga-asị na ọ bụ onye na-arụ n'ụlọakụ ahụ ma chọkwa inyere onye ahụ aka, ma sikwa n'ụzọ dị etu ahụ gbanwèé ATM onye ahụ ma were ya larie.", "author": "Izunna Okafor", "title": "Ndị Uweojii Anwụchiela Onye Ohi ATM Na-Egwù Ojoro na Delta", "category": "Arụrụala"},
{"text": "O kwuru na ọ na-enyòkwa anya nke ọma oge onye ahụ na-etinye akàrà ATM ya, ma buru ya n'isi ozigbo, ka ọ ga-abụ o mechaa gbanwèé ATM ahụ, o were ya gaa POS  maọbụ ATM ma wèkọchaa ego niile onye ahụ nwere na ya. O kwukwazịrị na o meela ihe ahụ ruo ihe karịrị ahọ anọ gara aga.", "author": "Izunna Okafor", "title": "Ndị Uweojii Anwụchiela Onye Ohi ATM Na-Egwù Ojoro na Delta", "category": "Arụrụala"},
{"text": "N'okwu ya banyere nke ahụ, onyeisi ndị uweojii na steeti Delta, bụ CP Ari Muhammed Ali gwar ọhaneze  ka ha na-ehi asaa n'anya ma na-akpachàpụ anya oge niile ha na-aga na ATM maọbụ POS, marakwa ụdị ndị ha na-akpọku ka ha nyere ha aka oge ọbụla ha nwere ihe mgbagwòjuanaya na ATM maọbụ POS, n'ihi na ndị mekaniiki ekweghịzị sị mara ndị bụ ndị ara na ndị isi dị mma.", "author": "Izunna Okafor", "title": "Ndị Uweojii Anwụchiela Onye Ohi ATM Na-Egwù Ojoro na Delta", "category": "Arụrụala"},
{"text": "O kwukwazịrị na a ka na-eme nnyocha banyere ya bụ nwoke na arụrụala ya, nke, mgbe e mechara ya, a kpụpụ ya ụlọikpe, ma jiri usoro iwu wee lee ya ọrụ.", "author": "Izunna Okafor", "title": "Ndị Uweojii Anwụchiela Onye Ohi ATM Na-Egwù Ojoro na Delta", "category": "Arụrụala"},
{"text": "By Izunna Okafor, Awka, Nigeria", "author": "Chidi Igwe", "title": "Owerre -Ezukala Emee Emume Ọkụka-Oriri Ji Ọhụụ, Chie Obianọ Echichi", "category": "Mmemme"},
{"text": "Ịma mma nke ọnatarachi na omenala ndị Igbo pụtàrànnọọ ìhè ọzọ nso nso a, dịka ndị obodo Owerre-Ezukala dị n'okpuru ọchịchị Orumba South nas steeti Anambra merùbèrè emume Ọkụka-Oriri Ji Ọhụụ, bụ mmemme iri ji ọhụụ ya kpọmkwèm nke ahọ 2019.", "author": "Chidi Igwe", "title": "Owerre -Ezukala Emee Emume Ọkụka-Oriri Ji Ọhụụ, Chie Obianọ Echichi", "category": "Mmemme"},
{"text": "Oke mmemme ahụ bụ nke weere ọnọdụ n'ogige Ishishi, ma bụrụkwa nke dọtara ọtụtụ ndị ọrụ gọọmenti, ndị e ji okwu ha agba ìzù na steeti na imirikiti ụmụafọ obodo ahụ, ma ndị nọ n'ụlọ ma ndị nọ n'ụzọ ijè; a nọkwàrà na ya wee nyegasịa echichi dị iche iche nyegara ụfọdụ ndị obodo ahụ na ndị ọzọ mepụtagòrò ihe dara ụda na ngalaba dị iche iche.", "author": "Chidi Igwe", "title": "Owerre -Ezukala Emee Emume Ọkụka-Oriri Ji Ọhụụ, Chie Obianọ Echichi", "category": "Mmemme"},
{"text": "N'okwu ya na mmemme ahụ, eze ọdịnala obodo ahụ, bụ Igwe Thomas Ogbonnaya bunyere Chineke ụkpa ekele maka idebe ha ndụ ogologo ahọ ọrụ niile wee ruo oge owuwe ihe ubi, ma kwuo na mmemme iri ji ọhụụ kwèsiri ka a na-akwanyere ya ugwu nke ukwu ma na-eme ya ahọ ọbụla n'ihi na ọ bụ ụzọ pụrụ iche e si enye Chineke ekele maka ezi ọrụ ya n'ahọ. Ka ọ na-ekele ndị obodo ahụ maka otu ha siri jupùta n'igwè maka oke mmemme ahụ, o kpèrè ekpere ka Chineke gaa n'ihu ime ka ogologo ndụ, ahụike, ngozị na udo tọrọ àtọ gaa n'ihu ịdịnyere obodo ahụ na ụmụafọ ya niile n'ebe dị iche-iche ha nọ, na n'ihe ọbụla ha na-eme.", "author": "Chidi Igwe", "title": "Owerre -Ezukala Emee Emume Ọkụka-Oriri Ji Ọhụụ, Chie Obianọ Echichi", "category": "Mmemme"},
{"text": "Ọ gakwàzịrị n'ihu kelee aka na-achị steeti Anambra, bụ gọvanọ Willie Obianọ maka ọtụtụ ihe ukwu dị iche iche ọchịchị ya meptagoro na ngalaba niile nke steeti ahụ, ọkachasị ezi agbam mbọ ya n'itute na ịkwàdò njirimara na omenal Igbo, bụ nke ọ sị na ọ bụ ihe niile ndị a mèrè ha jiri nye ya echichi ha nyèrè ya ụbọchị ahụ dịka 'Ọbata-Obie Nke Mbụ n'Owerre-Ezukala.'", "author": "Chidi Igwe", "title": "Owerre -Ezukala Emee Emume Ọkụka-Oriri Ji Ọhụụ, Chie Obianọ Echichi", "category": "Mmemme"},
{"text": "N'okwu ya oge ọ na-anabata echichi ahụ, gọvanọ Obianọ, nke onye nọchitere anya ya bụ onyeisi ọrụ oyibo na steeti ahụ, bụ Ọkaikpe Harry Ụdụ kelere ndị obodo ahụ maka echichi ahụ, bụ nke ọ kọwara dịka ihe mkpali mmụọ iji sị ya mere gaba, ma dụkwazie ha bụ ụmụafọ ka ha gaa n'ihu n'imesi omenala Igbo ike na ịkwàlite ya ka o weere ghara ịnwụ.", "author": "Chidi Igwe", "title": "Owerre -Ezukala Emee Emume Ọkụka-Oriri Ji Ọhụụ, Chie Obianọ Echichi", "category": "Mmemme"},
{"text": "Na ntụnye nke ya, onye na-anọchite anya ọgbọ nta nkwado Orumba South n'ụlọ ọgbakọ omebe iwu steeti Anambra, bụ Maazị Emmanuel Nwafọr kwuputara mkpa ọ dị na ndị ọbụla bụ ndị Igbo ga na-emesi omenala ha ike ma na-asụkwa asụsụ ha oge niile iji chekwaba ma nyefee ha n'aka ụmụ na-eto eto.", "author": "Chidi Igwe", "title": "Owerre -Ezukala Emee Emume Ọkụka-Oriri Ji Ọhụụ, Chie Obianọ Echichi", "category": "Mmemme"},
{"text": "Ndị ọzọ e nyere onyinye nkwanye ùgwù na mmemme ahụ gụnyèrè onyeisi oche nchere oge n'okpuru ọchịchị Orumba South, bụ Maazị Raymond Onyegu; onye enyemaka pụrụ iche nye Gọvaọ n'ihe gbasaara mmekọrịta obodo, bụ Maazị Ogechukwu Ndụche, tinyere ụfọdụ ndị ọzọ.", "author": "Chidi Igwe", "title": "Owerre -Ezukala Emee Emume Ọkụka-Oriri Ji Ọhụụ, Chie Obianọ Echichi", "category": "Mmemme"},
{"text": "Izunna Okafor", "author": "Chidi Igwe", "title": "Ndị Owerre-Ezukala Eriela Ji Ọhụụ", "category": "Mmemme"},
{"text": "Ji bụ ézè ihe a kọrọ n'ubì, bụzị nke mere nfị Igbo n'ụwa gbaa gburugburu ji akwanyere ya ùgwù.", "author": "Chidi Igwe", "title": "Ndị Owerre-Ezukala Eriela Ji Ọhụụ", "category": "Mmemme"},
{"text": "Ọ bụ n'ịgbaso ya bụ omenala dịbara gboo ka ndị obodo Owerre-Ezukala jiri nọrọ na nsonso a wee merùbe mmemme iri ji ọhụụ nke ha, nke ahọ 2020.", "author": "Chidi Igwe", "title": "Ndị Owerre-Ezukala Eriela Ji Ọhụụ", "category": "Mmemme"},
{"text": "Ya bụ oke mmemme wèèrè ọnọdụ n'eze ọdịnala obodo ahụ, bụ Igwe Timothy Ogbonnaya dị n'Ishishi Owerre-Ezukala n'okpuru ọchịchị 'Orumba South' nke steeti Anambra, ma bụrụkwa nke dọtara ndị eze ọdịnala obodo dị iche iche, ndịisi ụka, imirikiti ndị e ji okwu ha agba izu.", "author": "Chidi Igwe", "title": "Ndị Owerre-Ezukala Eriela Ji Ọhụụ", "category": "Mmemme"},
{"text": "N'okwu ya oge ọ na-eme omenala ịwa ji ahụ kpọmkwem, Igwe Ogbonnaya kpere ekpere maka udo na ọganihu n'isi obodo ahụ, steeti Anambra, ụmụ Igbo, na ala Nigeria n'izugbe, ọbụnadị dịka o kèlèrè Chineke maka ogologo ndụ na ahụike ọ na-enye. Ọ kpọpụtasịrị úrù dị iche iche omenala iri ji ọhụụ na-eweta n'obodo, ma kpọkuo ndị Igbo ka ha jigidesie omenala ha ike, maka na ọ bụ ebe onye bì ka ọ na-awàchi.", "author": "Chidi Igwe", "title": "Ndị Owerre-Ezukala Eriela Ji Ọhụụ", "category": "Mmemme"},
{"text": "O jikwara ohèrè ahụ wee kelee aka na-achị steeti Anambra bụ Gọvanọ Willie Obianọ maka ọrụ ọma na ọrụ mmepe dị iche iche ọ rụgoro n'ime steeti Anambra na n'obodo Owerre-Ezukala, ọkachasị ọmarịcha ụgbọala ọhụụ ahụ o kèsààrà ndị eze ọdịnala obodo niile dị na steeti ahụ, nke ya onwe ya sòrò kèta òkè ya. ", "author": "Chidi Igwe", "title": "Ndị Owerre-Ezukala Eriela Ji Ọhụụ", "category": "Mmemme"},
{"text": "O kwuru na ụgbọala ọhụụ ahụ Gọvanọ gòrò site n'aka Innoson, ga-enyekwa aka ịgbà ụlọ mmepụta ụgbọala ahụ dị n'Anambra ume nke ukwuu. Ọ gakwazịrị n'ihu kwe nkwà na obodo ahụ agaghị ada mbà n'inye ọchịchị ya nkwàdo.", "author": "Chidi Igwe", "title": "Ndị Owerre-Ezukala Eriela Ji Ọhụụ", "category": "Mmemme"},
{"text": "N'okwu nke ha n'ótù n'ótù na mmemme ahụ, nnukwu onye enyemaka pụrụ ichè nye Gọvanọ Obianọ, n'ihe gbasaara mmekọrịta okpuru ọchịchị obodo, bụ Maazị Raymond Onyegu, na onyeisi ọchịchị obodo ahụ, bụ Maazị Anayo Emejue kọwara iri ji ọhụụ dịka ihe kwesiri nkwàdo, ọbụladị dịka ha kèlèkwàrà Gọvanọ Obianọ maka ọrụ ọma dị iche iche ọchịchị ya rụgoro, iji kwàlite mmepe ime-ime obodo dị iche iche. Ha rịọkwara ya ka o jisie ike n'ọrụ.", "author": "Chidi Igwe", "title": "Ndị Owerre-Ezukala Eriela Ji Ọhụụ", "category": "Mmemme"},
{"text": "A nọrọ na ya bụ nnukwu mmemme wee buo ìhù (tụọ mmamma) nyégara ya bụ eze ọdịnala, site n'aka ndị enyị, ndị agbatobi obodo ahụ, ndị ọrụ ụka, na ndị ọzọ na-echere obodo ahụ ezi echiche, bụ ndị nyere ya onyinye dị iche iche.", "author": "Chidi Igwe", "title": "Ndị Owerre-Ezukala Eriela Ji Ọhụụ", "category": "Mmemme"},
{"text": "Igbo sị na ọ na-abụ a gbakọọ e righị, ọ dị ka e jere ọgụ be ndị mmụọ; maka na ọbụladị n'ụzụ akwa, ire na-eburịrị mmanụ ala.", "author": "Chidi Igwe", "title": "Ndị Owerre-Ezukala Eriela Ji Ọhụụ", "category": "Mmemme"},
{"text": "N'ịgbaso nke a, a nọkwara na ya bụ mmemme wee ñụsàá ma risàá oke oriri dị iche iche, ọkachasị ji ọhụụ, bụ nke a kwadoro n'ụdị dị iche iche, ma were ụtazị na mmanụ akwụ Nteje wee gbuo ya ichi, ya na mmanya ngwọ jụrụ oyi e jiri gbanyere ya ụgbọ nwamkpi.", "author": "Chidi Igwe", "title": "Ndị Owerre-Ezukala Eriela Ji Ọhụụ", "category": "Mmemme"},
{"text": "Izunna Okafor", "author": "Chidi Igwe", "title": "Ndị Nteje Emee Ịlọ Mmụọ Nke Ahọ 2020", "category": "Mmemme"},
{"text": "Igbo sị na omenala bụ ọbara n'ehu n'agbụrụ n'agbụrụ, ma bụrụkwa nwata tote o tokwuru.", "author": "Chidi Igwe", "title": "Ndị Nteje Emee Ịlọ Mmụọ Nke Ahọ 2020", "category": "Mmemme"},
{"text": "Ka ọ dị taa, ndị obodo Nteje Abọgụ, dị n'okpuru ọchịchị Oyi n'ime steeti Anambra emeela mmemme Ịlọ Mmụọ, bụ otu oke mmemme e jiri mara ya bụ obodo, ma bụrụkwa mmemme ịwa na iri ji ọhụụ nke eze ọdịnala obodo ahụ.", "author": "Chidi Igwe", "title": "Ndị Nteje Emee Ịlọ Mmụọ Nke Ahọ 2020", "category": "Mmemme"},
{"text": "Oke mmemme ahụ bụ nke weere ọnọdụ n'obi eze ọdịnala obodo Nteje, ma bụrụ nke dọtara ụkwụtụụkwụ ụmụafọ obodo ahụ, ma ndị nọ n'ụlọ ma ndị nọ n'ụzọ ijè, tinyere ndị ọrụ gọọmenti, ndị e ji okwu ha agba ìzù na steeti ahụ, ndị enyị, ikwu na ibe, ndị ọgọ, ndị nwadiala na ndị ọzọ na-echere ha ezi echichè, bụ ndị bịara ịnọnyere ha na isoro ha nwee ya bụ obi añụrị.", "author": "Chidi Igwe", "title": "Ndị Nteje Emee Ịlọ Mmụọ Nke Ahọ 2020", "category": "Mmemme"},
{"text": "N'okwu ya na mmemme ahụ, eze ọdịnala obodo ahụ, bụ Igwe Rowland Odegbo weliiri Eke kere ụwa aka elu maka onyinye ndụ na ụbara ngọzị ya n'isi ụmụafọ Nteje, Ndị Anambra, Ndị Igbo, na ụmụafọ ala Nigeria n'izugbe. Ọ gọrọ ọfọ ogologo ndụ, ihe akụakụ na ihe enwe, ya udo tọrọ atọ na ọganihu n'isi obodo ahụ na ụmụafọ ya niile, n'ebe na ebe onye anọna.", "author": "Chidi Igwe", "title": "Ndị Nteje Emee Ịlọ Mmụọ Nke Ahọ 2020", "category": "Mmemme"},
{"text": "Igwe Odegbo kelèzịkwara aka na-achị steeti Anambra bụ Gọvanọ Willie Obianọ maka ezi ịgba mbọ ya n'inwòghàrị ngalaba niile nke steeti ahụ, ya na ọrụ mmepe dị iche iche ọ na-abàgide, ọkachasị n'ime-ime obodo, ma dụọ ya ka o jisie ike na nzọpụ ụkwụ dike ahụ ọ na-azọpụ, ọbụnadị dịka o kpèrè ka Chineke gaa n'ihu ịgbà ya ume n'iwètàrà ụmụafọ steeti ahụ ezi ọchịchị.", "author": "Chidi Igwe", "title": "Ndị Nteje Emee Ịlọ Mmụọ Nke Ahọ 2020", "category": "Mmemme"},
{"text": "Oge ọ wachara ji ahụ kpọmkwem, o kwùwàzịkwàra ma mee ka ụmụafọ Nteje mara na ji ọhụụ etozuola oke ma dịkwa njikere maka oriri na ya bụ obodo.", "author": "Chidi Igwe", "title": "Ndị Nteje Emee Ịlọ Mmụọ Nke Ahọ 2020", "category": "Mmemme"},
{"text": "Dịka e si eme ya na mbụ, ọtụtụ ndị dị iche iche bịara mmemme ahụ, jiri ihe onyinye dị iche iche wee tụọrọ Igwe Odegbò mmamma, nke a na-akpọkwa ibu ìhù.", "author": "Chidi Igwe", "title": "Ndị Nteje Emee Ịlọ Mmụọ Nke Ahọ 2020", "category": "Mmemme"},
{"text": "Otu onye n'ime ndị buuru ya ìhù ahụ, ma bụrụkwa onyeisi ụlọ mgbasa ozi Anambra Broadcasting Service, bụ Nze Uche Nworah, onye duru ụfọdụ ndịisi nhazi ụlọ ọrụ ahụ wee gaa bụ mmemme, kọwapụtàrà mkpa ọ dị na a ga na-echekwa ma na-emesi omenala Igbo ike oge niile, iji mee ka o guzosie ma dịkwa ọkpụtọrọkpụ.", "author": "Chidi Igwe", "title": "Ndị Nteje Emee Ịlọ Mmụọ Nke Ahọ 2020", "category": "Mmemme"},
{"text": "O mere ka ọ mara na ọ na-abụ ihe obi añụrị isonyèrè obodo maọbụ eze ọdịnala na-emerùbe mmemme dị otu ahụ, maka na gidigidi bụ ùgwù eze, tinyekwuoro na ya bụ eze ọdịnala, bụ Igwe Odegbo emeela ihe dị ukwu ma tụnyekwa ụtụ n'ọtụtụ ụzọ dị iche iche n'agamnihu nke ụlọ mgbasaozi ABS (dịka onyeisi òtù bọọdụ nlekọta ụlọọrụ ahụ). O kpekwazịrị ka Chineke gaa n'ihu ịgọzi na inye ya amamihe na ogologo ndụ n'elu ogologo ndụ.", "author": "Chidi Igwe", "title": "Ndị Nteje Emee Ịlọ Mmụọ Nke Ahọ 2020", "category": "Mmemme"},
{"text": "Onyeisi ọchịchị obodo ahụ, bụ Maazị Berneth Chinweze kọwara mmemme Ịlọ Mmụọ Nteje dịka omenala dịbara gboo n'obodo ahụ, ma bụrụkwa oge ha ji akwanyere ji ùgwù na oge ha ji ekele Chineke maka ahọ ọrụ gara aga na owuwe ihe ubì. ", "author": "Chidi Igwe", "title": "Ndị Nteje Emee Ịlọ Mmụọ Nke Ahọ 2020", "category": "Mmemme"},
{"text": "Si n'aka Izunna Okafor", "author": "Chidi Igwe", "title": "Ndị Ihiala Ejiri Ọñụ Rie Ji Ọhụụ", "category": "Mmemme"},
{"text": "Oke ọñụ dara na nsonso a n'obodo Ihiala dị n'okpuru ọchịchị steeti Anambra, dịka ndị obodo ahụ merùbèrè mmemme iri ji ọhụụ ha nke ahọ 2020.", "author": "Chidi Igwe", "title": "Ndị Ihiala Ejiri Ọñụ Rie Ji Ọhụụ", "category": "Mmemme"},
{"text": "Mmemme Ịwa Ji ahụ e mere n'obi eze ọdịnala obodo ahụ bụ Igwe Thomas Ikenna Obidiegwu dọtàrà ụmụafọ obodo ahụ nọgasị n'ebe dị iche iche, ndị ikwu na ibe, ndị nwadiala, ndị enyi, ndị agbatobi na ndị ọzọ na-echère obodo ahụ ezi echichè.", "author": "Chidi Igwe", "title": "Ndị Ihiala Ejiri Ọñụ Rie Ji Ọhụụ", "category": "Mmemme"},
{"text": "N'okwu ya oge ọ na-agọ ọjị na mmemme ịwa ji ahụ, Igwe Obidiegwu kelere Chineke maka ọrụ ọma ya n'isi ụmụafọ obodo ahụ, ọkachasị n'ihi ndụ, ngọzị, udo na ọganihu nke o jiri chọọ ha mma, ya na amara o nyere ha, ha wee kọọ ihe n'ubi ma dịkwa ndụ weta ihe ha kọnyèrè n'ubì.", "author": "Chidi Igwe", "title": "Ndị Ihiala Ejiri Ọñụ Rie Ji Ọhụụ", "category": "Mmemme"},
{"text": "O kelekwara aka na-achị steeti Anambra, bụ Gọvanọ Willie Obianọ, maka ụzọ dị iche iche o sigoro nwògharịa ngalaba niile nke steeti ahụ, ọkachasị ngalaba ọrụ ugbo; etu o siri kwàlite ọnọdụ obibi ndụ ụmụafọ steeti ahụ, ma wetekwa ọnọdụ mmepe tọrọ atọ n'ime-ime obodo dị iche iche na steeti ahụ.", "author": "Chidi Igwe", "title": "Ndị Ihiala Ejiri Ọñụ Rie Ji Ọhụụ", "category": "Mmemme"},
{"text": "O kwezịrị nkwà na Ndị Ihiala ga-aga n'ihu ịkwadò ọchịchị nọ ugbua na steeti ahụ, ọbụladị dịka ọ kpọkukwàrà ụmụafọ obodo ahụ ka ha sonyesie ike na nnwògharị ahụ na-aga n'ihu ugbua na ngalaba ọrụ ugbo nke steeti ahụ, n'ihi na úrù dị n'ọrụ ugbo.", "author": "Chidi Igwe", "title": "Ndị Ihiala Ejiri Ọñụ Rie Ji Ọhụụ", "category": "Mmemme"},
{"text": "N'okwu nke ya, otu onye n'ime ndị bịara mmemme ahụ, ma bụrụkwa Kọmishọna na-ahụ maka mgbasaozi na ịkụziri ọhaneze ihe ha kwesiri ịma, bụ Maazị C-Don Adinuba kọwara mmemme ahụ dịka oge e ji enye Chineke ekele maka owuwe ihe ubì, ya na oge e ji akwanyere ji ùgwù dịka eze ihe a kọrọ n'ubì, ma kpakwa maka ọdịmma obodo. ", "author": "Chidi Igwe", "title": "Ndị Ihiala Ejiri Ọñụ Rie Ji Ọhụụ", "category": "Mmemme"},
{"text": "O nyere ndị obodo ahụ ndụmọdụ ka ha gaa n'ihu inye ọchịchị Gọvanọ Obianọ nkwàdo ka o wee rụzuo ọrụ ọma ahụ ọ malitegoro na steeti ahụ n'ozuzuokè; ọbụnadị dịka ọ kpere ka Chineke were aka ya họpụta onye ga-anọchi anya Gọvanọ Obianọ site na nhọpụta ọkwa gọvanọ a ga-eme n'ahọ na-abịa abịa.", "author": "Chidi Igwe", "title": "Ndị Ihiala Ejiri Ọñụ Rie Ji Ọhụụ", "category": "Mmemme"},
{"text": "Ụfọdụ ndị ọzọ kwuru okwu na mmemme ahụ, nke gụnyere Onowu Ihite, bụ Maazị Benson Nwawulu, na Ichie Collins Agbasiere kọwara mmemme iri ji ọhụụ dịka omenala dịbara gboo n'ala Igbo, bụkwa nke e si na ya egosipụta ịma mma nke ọnatarachi Ndị Igbo, ma kpọkuzie ndị Igbo ka ha jigidesie omenala ha ike ma na-emesikwa ya ike, n'ihi na nke ahụ bụ njirimara Igbo.", "author": "Chidi Igwe", "title": "Ndị Ihiala Ejiri Ọñụ Rie Ji Ọhụụ", "category": "Mmemme"},
{"text": "Ụfọdụ ndị ọzọ sonyere na mmemme ahụ gụnyèrè onyeisioche nchere ogè n'okpuru ọchịchị Ihiala, bụ Maazị Okechukwu Chukwu; onyeisi ọchịchị obodo ahụ, bụ Maazị Okechukwu Chukwu, tinyere ụfọdụ ndị ọzọ.", "author": "Chidi Igwe", "title": "Ndị Ihiala Ejiri Ọñụ Rie Ji Ọhụụ", "category": "Mmemme"},
{"text": "Mmemme ahụ bụ nke e mere n'ịgbasò ntụziaka ahụ gọọmenti maka ọrịa nje korona, ma bụrụkwa nke a nọrọ na ya gbaa egwu ọdịnala dị iche iche, rie ji a hụrụ ahụ na nke e siri n'ụdị dị iche iche, tinyere mmanya ngwọ, nkwụ elu na mmanya ndị ọzọ e jiri lomìé ya, nke mezịrị ka mmemme ahụ zaa aha a kpọrọ ya.", "author": "Chidi Igwe", "title": "Ndị Ihiala Ejiri Ọñụ Rie Ji Ọhụụ", "category": "Mmemme"},
{"text": "Izunna Okafor", "author": "Chidi Igwe", "title": "Ndị Enugwu-Agụleri Emeela Olili Ọbịbịa Eri Nke Ahọ 2020", "category": "Mmemme"},
{"text": "Ọ kpọtụrụ akpọtụ ma zụọ azụọ na nsonso a, dịka ndị obodo Enugwu-Agụleri dị n'okpuru ọchịchị ime obodo 'Anambra East' nke steeti Anambra merùbèrè mmemme Oriri Ọbịbịa Eri, bụ otu nnukwu mmemme ọdịnala pụrụ ichè e jiri mara obodo ahụ.", "author": "Chidi Igwe", "title": "Ndị Enugwu-Agụleri Emeela Olili Ọbịbịa Eri Nke Ahọ 2020", "category": "Mmemme"},
{"text": "Ya bụ mmemme bụ nke ndị obodo ahụ na-eme kwà ahọ ọbụla, ma bụrụkwa nke ha sitèrè na ya na-akwanyere nnukwu nna mụsàrà ha ùgwù, bụ Eri, ónyé bụ nwa mbụ nke Gad, otu n'ime ụmụ Jekọb (Jacob) dịka ọ dị n'akwụkwọ nsọ, bụkwa onye e kwenyere na ọ bụ ya mụsàkwàrà Ndị Igbo, n'ụwa gbaa gburugburu, ma bụrụrụkwa nnukwu nna-nna ha.", "author": "Chidi Igwe", "title": "Ndị Enugwu-Agụleri Emeela Olili Ọbịbịa Eri Nke Ahọ 2020", "category": "Mmemme"},
{"text": "Nnukwu mmemme ahụ wèèrè ọnọdụ n'obí eze ọdịnala obodo ahụ, bụ Eze Chukwuemeka Eri, bụkwa onye nọ n'isi mmemme ahụ. Ọtụtụ ụmụafọ obodo ahụ na dị iche iche e ji okwu ha agba ìzù na steeti Anambra na mpụga ya sonyèkwàrà na mmemme ahụ.", "author": "Chidi Igwe", "title": "Ndị Enugwu-Agụleri Emeela Olili Ọbịbịa Eri Nke Ahọ 2020", "category": "Mmemme"},
{"text": "A màlitère ya bụ mmemme site n'ịbagide ịga njem nleta nke eze ọdịnala obodo ahụ gara n'ebe a na-akpọ Agbanabọ Ezu na mmiri Ọmambala n'ihe dịka elekere ise nke ọnụ ụtụtụ, bụ ebe nnukwu nna-nna ha ahụ bụ Eri kwụsịrị tupuu o wee bàta ka o biri n'ala ahụ a maara taa dịka Agụleri. Ọ nọkwazịrị n'ebe ahụ kpee ekpere, jụchaa àlà, ma chụfuo ihe ọjọọ n'obodo ahụ, na n'isi ụmụafọ Eri niile.", "author": "Chidi Igwe", "title": "Ndị Enugwu-Agụleri Emeela Olili Ọbịbịa Eri Nke Ahọ 2020", "category": "Mmemme"},
{"text": "Oge ọ na-agọ ọjị na mmemme ahụ, ya bụ eze ọdịnala kpekwazịrị ekpere ngọzị, ọganihu, nchekwa, ahụike, ogologo ndụ na ihe akụakụ na ihe enweenwe n'isi ụmụafọ obodo ahụ niile nọgasị ebe dị iche iche.", "author": "Chidi Igwe", "title": "Ndị Enugwu-Agụleri Emeela Olili Ọbịbịa Eri Nke Ahọ 2020", "category": "Mmemme"},
{"text": "Ya bụ mmemme dọtàrà ndị eze ọdịnala dị iche iche emume ọdịnala ahụ metụtara, nke gụnyere eze ọdịnala Aguleri, bụ Eze Michael Idigo; eze ọdịnala Eziagulu Otu Aguleri, bụ Eze Lawrence Nwofia; eze ọdịnala Mkpunando Aguleri, bụ Eze Johnson Mbanefo.", "author": "Chidi Igwe", "title": "Ndị Enugwu-Agụleri Emeela Olili Ọbịbịa Eri Nke Ahọ 2020", "category": "Mmemme"},
{"text": "Ndị eze ọdịnala ahụ, n'okwu ha n'otu n'otu, mèrè ka a mara na ha na-esonye ma na-abịakọta ọnụ na mmemme ahụ kwà ahọ ọbụla, iji sọpụrụ ma kwanyere nnukwu nna ha bụ Eri ùgwù etu o siri kwesi, dịka onye mụsàrà Igbo niile. ", "author": "Chidi Igwe", "title": "Ndị Enugwu-Agụleri Emeela Olili Ọbịbịa Eri Nke Ahọ 2020", "category": "Mmemme"},
{"text": "Ha kwukwara na ha na-ahụta mmemme ahụ dịka ihe nke mmụọ, ma kọwaa na njem ahụ a bagidere na mmiri ahụ bụ iji kpọlite mmụọ nna ha bụ Eri. Ha kpọkukwazịrị onye ọbụla bụ ezi nwaafọ Igbo ka ọ na-akwàdó njirimara na omenala ya ike, maka na ezi omenala kwesiri ịbụ nwata tote o tokwuru.", "author": "Chidi Igwe", "title": "Ndị Enugwu-Agụleri Emeela Olili Ọbịbịa Eri Nke Ahọ 2020", "category": "Mmemme"},
{"text": "Ndị dị iche iche kwuru okwu na mmemme ahụ gụnyèrè onyeisioche Ojiana Ụnọ Aguleri, bụ Ichie Okechukwu Dibua; onyeisioche nchere oge n'okpuru ọchịchị 'Anambra East', bụ Maazị Obi Nweke; onyeisioche òtù 'Aguleri National Youth Association (ANYA)' bụ Maazị Nnamdi Ikeli-Adimora, tinyere ụfọdụ ndị ọzọ.", "author": "Chidi Igwe", "title": "Ndị Enugwu-Agụleri Emeela Olili Ọbịbịa Eri Nke Ahọ 2020", "category": "Mmemme"},
{"text": "A nọrọ na mmemme ahụ gbaa egwu mmanwụ na egwu ọdịnala ndị ọzọ dị iche iche, ñụọ ma rikwa gwoogwoo nke mere ka ya bụ emume zaa aha a kpọrọ ya.", "author": "Chidi Igwe", "title": "Ndị Enugwu-Agụleri Emeela Olili Ọbịbịa Eri Nke Ahọ 2020", "category": "Mmemme"},
{"text": "Izunna Okafor", "author": "Chidi Igwe", "title": "Ndị Alor Eguzobela Chukwumesili Dịka Igwe Ọhụụ Ha", "category": "Mmemme"},
{"text": "Igbo sị na eze na-ekwesi, ma sịkwa na ihe ruru onye na-adị mma inye ya na mgbe o ruru ya. Ọ bụ n'ịgbaso nke a ka ndị obodo Alor dị n'okpuru ọchịchị ime obodo 'Idemili South' nke steeti Anambra jiri nọrọ na nsonso a wee guzobe Collins Ebele Chukwumesili n'ocheeze dịka eze ọdịnala ọhụụ nke obodo ahụ.", "author": "Chidi Igwe", "title": "Ndị Alor Eguzobela Chukwumesili Dịka Igwe Ọhụụ Ha", "category": "Mmemme"},
{"text": "Mmemme nguzobe a bụ nke weere ọnọdụ n'ụlọ ezumeezu obodo Alor, ma bụrụkwa nke dọtara imirikiti ụmụafọ obodo ahụ selitere isi na ngalaba dị iche iche, tinyere ndị ọrụ gọọmenti na ọtụtụ ndị ọzọ e ji okwu ha agba ìzù.", "author": "Chidi Igwe", "title": "Ndị Alor Eguzobela Chukwumesili Dịka Igwe Ọhụụ Ha", "category": "Mmemme"},
{"text": "N'okwu ya na mmemme ahụ, Onowu obodo ahụ, bụ Maazị Okwuchukwu Ezekwesili rụtụrụ aka n'okwu bànyere onye bụbụ eze ọdịnala obodo ahụ, onye gọọmenti steeti Anambra chụtùgodiri n'ọkwa n'ihi akparamagwa ezighị ezi ọ kparà.", "author": "Chidi Igwe", "title": "Ndị Alor Eguzobela Chukwumesili Dịka Igwe Ọhụụ Ha", "category": "Mmemme"},
{"text": "O mere ka a mara na ọ bụ nwa amadi ahụ mère onwe ya, n'ihi na ọ bụ ihe jọgburu onwe ya ka o mere, bụ ịga Abuja ịga zute onyeisi ala, n'ebughị ụzọ gwa maọbụ nata ikike n'aka gọọmenti steeti ahụ. Ọ dụkwazịrị eze ọdịnala ọhụụ ahụ ọdụ ka o jiri egwu Chineke na mwedanala wee duo obodo ahụ.", "author": "Chidi Igwe", "title": "Ndị Alor Eguzobela Chukwumesili Dịka Igwe Ọhụụ Ha", "category": "Mmemme"},
{"text": "N'okwu nke ya na mmemme ahụ, minista na-ahụ maka ọrụ oyibo na inye ọrụ, bụ Dọkịta Chris Ngige, onyé bụkwa nwaafọ obodo ahụ mère ka a mara na ọ bụ site n'ịtụ akwụkwọ ka e siri wee họpụta eze ọdịnala ọhụụ ahụ, ma bụrụkwa nke ya onwe ya sonyere na ya. O mere ka a mara na ịhọpụta na igùzobè eze ọdịnala ahụ ga-enye aka ime ka udo tọrọ àtọ na ọganihu bata n'obodo ahụ karịa ka ọ dị na mbụ. Ọ kpọkukwazịrị ụmụafọ obodo ahụ ka ha kwàdo eze ọdịnala ọhụụ ahụ ka o wee chịa ọchịchị nke ọma ma duruo obodo ahụ n'ala e kwere na nkwa.", "author": "Chidi Igwe", "title": "Ndị Alor Eguzobela Chukwumesili Dịka Igwe Ọhụụ Ha", "category": "Mmemme"},
{"text": "Na nzaghachi oge e guzobechara ya n'ọkwa ahụ, ya bụ eze ọdịnala ọhụụ, bụ Igwe Chukwumesili kelere ndị obodo ahụ maka ntụkwàsịobi ha nwere na ya wee họpụta ya dịka eze ọdịnala ha. O kwuru na ọ gaghị agharịpụ ha na ntụkwasiobi ahụ ha nwere na ya, ma kwe nkwà ijikọta obodo ahụ n'ọganihu na n'ịhụnanya.", "author": "Chidi Igwe", "title": "Ndị Alor Eguzobela Chukwumesili Dịka Igwe Ọhụụ Ha", "category": "Mmemme"},
{"text": "Ọ rịọkwazịrị nkwàdo ụmụafọ obodo ahụ nàkwà ekpere ha, maka na ọ bụ naanị site na nke ahụ ka ọ pụrụ isi mee nke ọma dịka eze ọdịnala.", "author": "Chidi Igwe", "title": "Ndị Alor Eguzobela Chukwumesili Dịka Igwe Ọhụụ Ha", "category": "Mmemme"},
{"text": "Ụfọdụ ihe pụtakarịchara ìhè na mmemme ahụ gụnyèrè iji eze ọdịnala ọhụụ ahụ ejiji ọhụụ dịka eze ọdịnala, ikpubè okpueze, nakwa inyefè ya ọfọ obodo ahụ n'aka, tinyere ihe ndị ọzọ mere ka ya bụ mmemme dàá ụdà.", "author": "Chidi Igwe", "title": "Ndị Alor Eguzobela Chukwumesili Dịka Igwe Ọhụụ Ha", "category": "Mmemme"},
{"text": "Izunna Okafor", "author": "Chidi Igwe", "title": "N'Awka, Ibezim Emeela Ọgbụgbà Ahọ Iri O Jiri Bụrụ Bishọọpụ", "category": "Mmemme"},
{"text": "Ọ kpọtụrụ akpọtụ ma zụọ azụọ na nsonso a, dịka Bishọọpụ ụka Angịlịkan na dayọsiisi Awka, ma bụrụkwa Achbishọọpụ nke mpaghara Naịjà, bụ Achbishọọpụ Alexander Chibuzor Ibezim merùbèrè ọgbụgbà ahọ iri o jiri bànye n'ọkwa dịka Bisọọpụ dayọsiisi ahụ, nakwa ọgbụgbà otu ahọ o jiri bànye n'ọkwa dịka Achbishọọpụ nke mpaghara Naịjà.", "author": "Chidi Igwe", "title": "N'Awka, Ibezim Emeela Ọgbụgbà Ahọ Iri O Jiri Bụrụ Bishọọpụ", "category": "Mmemme"},
{"text": "Oke mmemme ahụ e jiri ofufè nrò pụrụ iche wee màlite, bụ nke weere ọnọdụ n'ụlọụka 'Our Saviour's Church' dị n'Awka bụ isi obodo steeti Anambra, ma bụrụkwa nke dọtara ọtụtụ ndị ọrụ ụka, ndị ọrụ gọọmenti, na ndị dị iche iche e ji okwu ha agba izù na ngalaba dị iche iche n'ime steeti ahụ na mpụga ya.", "author": "Chidi Igwe", "title": "N'Awka, Ibezim Emeela Ọgbụgbà Ahọ Iri O Jiri Bụrụ Bishọọpụ", "category": "Mmemme"},
{"text": "N'okwuchukwu ya n'ofùfè nrò ahụ, odeakwụkwọ sinọọdụ na dayọsiisi ahụ, bụ venerabụlụ Clement Mgbemena kọwàrà ụbọchị ahụ dịka ụbọchị pụrụ iche ma ikèlè Chineke n'isi Achbishọọpụ Ibezim na nwunye ya bụ Chioma Ibezim, ma mee ka a mara na ọ bụ Chineke na-eguzobe mmadụ n'ọkwa ma jirikwa aka ya na-edu, na-echekwa, ma na-agbàzi onye ahụ. ", "author": "Chidi Igwe", "title": "N'Awka, Ibezim Emeela Ọgbụgbà Ahọ Iri O Jiri Bụrụ Bishọọpụ", "category": "Mmemme"},
{"text": "Ọ kpọpụtasịrị ụfọdụ ihe dị iche iche nwa amadi ahụ mepụtàgoro na dayọsiisi ahụ n'ime ahọ iri gara aga, ma kpee ka Chineke gaa n'ihu idu na ịgbà ya ume.", "author": "Chidi Igwe", "title": "N'Awka, Ibezim Emeela Ọgbụgbà Ahọ Iri O Jiri Bụrụ Bishọọpụ", "category": "Mmemme"},
{"text": "N'okwu nke ya, Achbishọọpụ Ibezim mere ka a mara na ndụ ya jupụtara n'akụkọ ọgbụgba àmà, mee ka a mara na ọrụ ụka akụzierela ya ọtụtụ ihe; ọbụladị dịka o kèlèrè Chineke maka odudu ya na ọrụ ebube Ya n'ime ndụ ya dịka onye ọrụ ụka.", "author": "Chidi Igwe", "title": "N'Awka, Ibezim Emeela Ọgbụgbà Ahọ Iri O Jiri Bụrụ Bishọọpụ", "category": "Mmemme"},
{"text": "Ọ gbarụrụ ihu bànyere etu ọnọdụ ala Nigeria, ọkachasị ọnọdụ nchekwa siri debe imi na ọnụ ka ntọọ ugbua, ma kpọkuo ndị otu Kraịst ka ha hie asaa naabọ n'anya, ma mụrụkwa anya dịka azụ, ọkachasị n'ime oge mmemme ekeresimesi a na-akpụdobe nso ugbua, n'ihi na ọ na-abụkarị oge ihe ọjọọ dị iche iche na-abawanye ma na-arịkwa ibè ya elu.", "author": "Chidi Igwe", "title": "N'Awka, Ibezim Emeela Ọgbụgbà Ahọ Iri O Jiri Bụrụ Bishọọpụ", "category": "Mmemme"},
{"text": "Ọ dụrụ gọọmenti n'ogoogo dị iche iche ọdụ ka ha lebanye anya n'ọnọdụ nchekwa ala Nigeria, mpụ na arụrụala, ọnọdụ ụbịam, nakwa ihe ndị ọzọ dị iche iche na-ebi ụmụ mmadụ aka ọjọọ n'ime oge a, iji weta mgbanwe. Ọ kpọkuwkazịrị ndị otu Kraịst ka ha na-atụkwasị obi na Chineke oge niile n'ihi na Ọ naghị agharịpụ ndị dabeere ma tụkwäsị obi na Ya.", "author": "Chidi Igwe", "title": "N'Awka, Ibezim Emeela Ọgbụgbà Ahọ Iri O Jiri Bụrụ Bishọọpụ", "category": "Mmemme"},
{"text": "N'okwu ọ gwara ndị nta akụkọ, nwunye Achbishọọpụ Ibezim, bụ Oriakụ Chioma Ibezim mere ka a mara na ụbọchị ahụ bụ oke ụbọchị pụrụ iche n'ezinụlọ ha, ọbụladị dịka ọ kpọkuru ndị ụka ka ha nọgidesie ike n'ime Chineke, n'agbanyèghị ihe iche aka mgba dị iche iche ha nwere ike izutè na ndụ ha dịka ndị na-eso ụzọ Kraist.", "author": "Chidi Igwe", "title": "N'Awka, Ibezim Emeela Ọgbụgbà Ahọ Iri O Jiri Bụrụ Bishọọpụ", "category": "Mmemme"},
{"text": "A nọrọ na mmemme ahụ wee waa achịcha bekee maka oke ụbọchị ahụ, bụọ abụ otutu dị iche iche, ma tụkwara Chineke mmamma, mee emume ịkụ ngazị n'eze, tinyéré ihe ndị ọzọ e mere, nke mezịrị ka ya bụ mmemme zaa aha a kpọrọ ya.", "author": "Chidi Igwe", "title": "N'Awka, Ibezim Emeela Ọgbụgbà Ahọ Iri O Jiri Bụrụ Bishọọpụ", "category": "Mmemme"},
{"text": "Izunna Okafor", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "Ọ kpọtụrụ akpọtụ ma zụọ azụọ na nsonso a, dịka ndị ọkwa nkà, ndị odee, nakwa ndị na-eti egwu zùkọrọ na ngwùrù be onye otu ha bụ Ọkammụta Peter Umeadị na nsonso a, wee nwee ọnọdụ ụwa mgbèdè, ma jirikwa nkà ha mee onwe ha obi ụtọ.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "Mmemme ụwa mgbede ahụ bụ nke a chịkọbara site n'aka Ọkammụta Peter Umeadị, bụ ọkaikpe steeti Anambra n'oge mbụ, ma bụrụkwa nke were ọnọdụ na be ya dị n'Agụ Ukwu Nri, n'okpuru ọchịchị ime obodo Anaọcha.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "Mmemme ahụ bụ ke a kpọrọ \"Imirikiti Ndị Nwere Uche Nkà: Mgbede Nnọkọ Peter Umeadị Na Ndị Enyí Ya\" (\"A Plethora of Creative Minds: An Evening with Peter Umeadi and Friends), ma bụrụkwa nke dọtara ọtụtụ ndị e ji okwu ha agba ìzù, ndị nwere uche nkà na ndị nwere ọnatarachi dị iche iche sitere steeti Anambra na mpụga ya.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "N'okwu mmalite ya na mmemme ahụ, onyeisioche na ya bụ ọgbakọ, bụ Oriakụ Loretta Aniagolu kọwàrà nkà dịka ihe dị oke mkpà n'obodo, ma kọwaa ndị na-eme nkà dịka ndị nwere ihe ọ ga-ewe iji kwàlite ọganihu mmepe obodo ọbụla.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "O kelere ya bụ nwa amadi chịkọbara ọgbakọ ahụ, bụ Ọkammụta Umeadị, ma kwuo na ya bụ ọgbakọ bụ nke magburu onwe ya, n'ihi na ọ bụghị naanị na o nyèrè ndị na-eme nkà ohere izukọ na ịnọkọkwa ọnụ ọzọ, kama na ọ nyèkwàrà ha òhèrè ime onwe ha obi ụtọ, rikọọ ma ñụkọọ ọnụ dịka ndị nwere ihe jikọtara ha ọnụ.  O kwukwazịrị na ya bụ ọgbakọ ga-enye aka ịkwalite nkà, ma mee ka ọ na-agawanye n'ihu. ", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "N'ozi nnọọ ya, onye chịkọbàrà ọnọdụ ahụ, bụ Ọkammụta Umeadị mèrè ka a mara na obi na-atọ ya ụtọ oge ọbụla ya na ndị hụrụ nkà n'anya, ndị na-ede akwụkwọ, nakwa ndị ọzọ nwere ọnatarachi ime ihe nkà dị iche iche nọkọrọ, bụzị nke mere o ji chịkọba ya bụ ọgbakọ. O kwere nkwà na ọ ga-aga n'ihụ isonye na ịkwàlite ihe ọbụla gbasaara nkà, ma kpọkuokwa onye ọbụla ka o jigidesie nkà ya ike.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "Ọkammụta Umeadị mechààrà wee gụọ \"Abiku\" bụ abụ (poem) si n'aka onye edemede J.P. Clark lagoro mmụọ, ya na \"Song of Sorrow\" nke si n'aka Awoonor-Williams.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "N'ihe ọgụgụ nke ya na mmemme ahụ, otu nwa amadi na-ewu èwù n'ihe gbasaara ịkwa nkà, bụ Ọkammụta Krydz Ikwuemesi kọwara etu a ga-esi tute uli na iji ya eme ihe n'ala Igbo, site n'iji ya na-arụpụtasị ihe dị iche iche, dịka uwe, okpu na ihe ndị ọzọ.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "Ndị ọzọ gụrụ ihe ọgụgụ na mmemme ahụ, gụnyere odeakwụkwọ izugbe steeti Anambra n'oge mbụ, bụ Oseloka Obaze, onye gụrụ abụ ya ọ kpọrọ \"Come Home\" na \"Land of Lost Glory\"; Emma Okocha, onye gụrụ \"Babatunde our Father has Returned\" ma gụkwa ụfọdụ ebe n'akwụkwọ ya, bụ \"The Last Dance in the Niger\"; Norbert Eze, onye gụrụ abụ abụọ \"Broken Dreams\" na \"Change\"; Maxim Uzoato, onye gụrụ abụ ya \"Because of Biafra\"; Philip Coates, onye ọcha gụrụ abụ ya \"We are all Humankinds\" na \"Unkwown Soldier\".", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "Ndị ọzọ gụnyèrè: Eddy Chukwurah, onye gụrụ abụ si n'aka W.B. Yeats ọ kpọrọ \"The Second Coming\"; James Eze, onye gụrụ abụ atọ: \"Girls on the Lions Mane\", \"Crosstoads\", tínyéré \"Ọzubulu\" (bụ nke a gụpụtara site n'ọnụ Bob-Manuel Udokwu bụ onye na-eme ejije á mà àmá); Greg Mbajiorgu, onye gụkwara abụ atọ: \"Rythms from #ENDSARS Movement\", \"Adventure in a Submarine\" na \"Littering All the Way\"; Chubby Eneh, onye gụrụ abụ ya \"Belụ Ọnwụ n'aka Anyị\" na \"Ka Anyị Nabazie\"; Greg Odiakosa, onye gụrụ abụ ya abụọ: \"After Sixty Years\", \"The Towering Giant from Nri Soars Higher\"; Florence Orabueze, onye gụkwara abụ abụọ: \"Okigbo Still Hears the Bang of the Mortar Shells” na “The Revenge of the Leftovers”, tinyéré Odili Ujubuonu, onye gụpụtara ụfọdụ ebe n'akwụkwọ ya ọ ka na-achọ ibipụta ebipụta bụ nke ọ kpọrọ \"Crows on the Yellow Stream\".", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "Otu nwa amadi na-ewu ewù n'iti egwu, bụ Bongos Ikwue nọkwara na mmemme ahụ wee jiri egwu ya, bụ \"Mustapha and Christopher” na “Man and Man\" wee huchatụọ ụmụ mmadụ aka n'ụbụrụ; ebe DJ Ugochukwu jikwara ụfọdụ egwu dị ụtọ wee kpọfèé ndị bịara mmemme ahụ.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "A nọkwara na mmemme ahụ wee maa mbèm site n'aka Izunna Okafor, ma mekwa ihe ngosi nkenke ejìjé “Money Man’s Diary” nke si n'aka Akpos Adesi, bụ nke e mere site n'aka Chimaobi Okolo na Ugochukwu Ugwu, nke ọ bụkwa Ugochukwu Ugwu hàzìrì ya.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "Ndị ọzọ dị iche iche sonyere na mmemme ahụ gụnyèrè Kọmishọna steeti Anambra na-ahụ maka mgbasaozi na ịkụziri ohaneze ihe ha kwesiri ịma, bụ Maazị C-Don Adinuba; ode akwụkwọ ukwu nyegara Gọvanọ Obianọ, bụ Maazị Willie Nwokoye; onye ome ejije na-ewu èwu, bụ Maazị Bob-Manuel Udokwu; Oriakụ Ify Aronu Okafor, nke ụlọ mgbasa ozi 'Anambra Broadcasting Service', tinyéré ọtụtụ ndị ọzọ selitere isi n'ihe gbasaara nkà, nà ndị ọzọ e ji okwu ha agba izu na ngalaba dị iche iche.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "Iji zaa aha a kpọrọ ya n'ezie, memme ahụ bụ nke a nọrọ na ya wee kụọ nkazị n'eze, táá, lóó, ma ñụsàá ụmụ ihe a haziri nke ọma, maka na ụwa mgbede bụ ya ka mma n'ezie, dịka ndị tiri egwu siri kọwaa.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "Ọkammụta Umeadị mechaziere wee jiri abụ si n'aka Leigh Hunt bụ \"Abou Ben Adhem\" wee kpụchaa ọnụ, ma sịkwazie ndị bịara mmemme ahụ ladị mma, n'okpuru nkusa ume nke ọmarịcha egwu ụwa mgbede si n'aka DJ Ugochukwu wee na-asụpụta, bụkwa nke ndị mmadụ ji nwayọ na-ayọcharị ma na-edecharịkwa wee ruo mgbe ha gafèrè ọnụ ụzọ ama ngwùrù be Umeadị; o wee bụrụ ụla, maka na mmọnwụ ụlaga sị na ọ na-abụ ọ lachaa nke o jere eje, o wee nwekwa ike pụta echi, ma a kachie kpọkwa ya.", "author": "Chidi Igwe", "title": "Umeadi Ejirila Mmemme Mgbede Kpọkọba Ndị Nkà Na Ndị Enyi Ya n'Agụkwu Nri", "category": "Mmemme"},
{"text": "By Izunna Okafor", "author": "Chidi Igwe", "title": "Ndị Agụleri Emeela Mmemme Ịgba Ọvala", "category": "Mmemme"},
{"text": "Ndị obodo Agụleri dị n'okpuru ọchịchị ime obodo 'Anambra East' nke steeti Anambra nọrọ na nsonso a wee mee emume ịgba Ọvala nke ya bụ nnukwu obodo.", "author": "Chidi Igwe", "title": "Ndị Agụleri Emeela Mmemme Ịgba Ọvala", "category": "Mmemme"},
{"text": "Emume ịgba ọvala ahụ wééré ọnọdụ n'Amaigwe Square Aguleri bụ àgbà nke otu narị na iri abụọ na otu (121) nke obodo ahụ, ma bụrụkwa ịgba ọvala nke abụọ nke eze ọdịnala obodo ahụ, bụ Igwe Michael Idigo nke ise.", "author": "Chidi Igwe", "title": "Ndị Agụleri Emeela Mmemme Ịgba Ọvala", "category": "Mmemme"},
{"text": "N'okwu ya na mmemme ahụ, Igwe Michael Idigo kọwàrà ya bụ mmemme dịka otu n'ime nnukwu omenala pụrụ iche e jiri mara obodo ahụ, ma kọwàpụtasịkwa mpụtàrà ya bụ omenala. ", "author": "Chidi Igwe", "title": "Ndị Agụleri Emeela Mmemme Ịgba Ọvala", "category": "Mmemme"},
{"text": "O kwupụtara mwute ya banyere ihe iche aka mgba dị iche iche ndị mmadụ gabigàrà nakwà nke ha ka na-agabigakwa ugbua n'ihi ọrịa nje korona, ya na etu ọrịa ahụ siri gbaghachi aka elekere azụ n'ihe metụratara ọnọdụ mmepe, ma kelee Chineke maka nchekwa o nyere ụmụ mmadụ na steeti Anambra. ", "author": "Chidi Igwe", "title": "Ndị Agụleri Emeela Mmemme Ịgba Ọvala", "category": "Mmemme"},
{"text": "Ọ sịkwa na ọ bụ n'ihi nchekwa ahụ Chineke nyere ụmụ mmadụ n'ime oge a mere o jiri kpọọ ya bụ mmemme nke ahọ a \"Ọvala Amala Chineke\".", "author": "Chidi Igwe", "title": "Ndị Agụleri Emeela Mmemme Ịgba Ọvala", "category": "Mmemme"},
{"text": "Dịka ọ na-ekele aka na-achị steeti Anambra, bụ Gọvanọ Willie Obianọ maka ezi ọrụ dị iche iche ọ rụgoro n'ịkwàlite nchekwa na mmepe n'ime steeti ahụ, Igwe Idigo kelezịkwara ndị dị iche iche sonyere na mmemme ahụ maka iwepụta oge bịa nọnyere ha, ọbụladị dịka o kpere ka Chineke nyekwa ha amara ụzọ ijè na nlaghachi.", "author": "Chidi Igwe", "title": "Ndị Agụleri Emeela Mmemme Ịgba Ọvala", "category": "Mmemme"},
{"text": "N'okwu nke ya, onye omeiwu na-anọchite anya ọgbọ nta nkwàdo 'Anambra East na West' n'ụlọ nnọchianya etiti, bụ Maazị Chinedu Obidigwe kọwàrà Agụleri dịka obodo nwere ọtụtụ omenala dị iche iche, bụ nke ọtụtụ ndị dị iche iche na-eñomi ma na-esikwa ebe dị iche iche were abịa esonye na ya.", "author": "Chidi Igwe", "title": "Ndị Agụleri Emeela Mmemme Ịgba Ọvala", "category": "Mmemme"},
{"text": "Na ntụnye nke ha n'otu n'otu, Kọmishọna na-ahụ maka ihe e ji akwàlite ọnọdụ obibindụ na steeti Anambra, bụ Maazị Emeka Ezenwanne; nwa amadi ahụ nọchitere anya ọgbọ nta nkwado Anambra etiti n'ụlọ omeiwu sineeti, bụ Maazị Victor Umeh; Kọmishọna na-ahụ maka ọrụ ugbo na steeti ahụ, bụ Maazị Nnamdi Onukwuba; na Kọmishọna steeti na-ahụ maka ahụike n'oge mbụ, bụ Dọkịta Joe Akabuike, kelere ndị Agụleri maka ntụnye ha n'ịkwàlite omenala Igbo n'ụzọ pụrụ iche, ma kpọkuo ndị Igbo na obodo Igbo ndị ọzọ dị iche iche ka ha gbasie mbọ ike na-akwàdo, na-akwàlite ma na-emesi omenala Igbo ike.", "author": "Chidi Igwe", "title": "Ndị Agụleri Emeela Mmemme Ịgba Ọvala", "category": "Mmemme"},
{"text": "Ya bụ oke mmemme kpòghààrà ọkụ ngwangwa Gọvanọ Obianọ wụchara n'ebe ahụ, Ikolo Agụleri wee malite ịhachatụ n'ebe ahụ, iji gosi na dike awụchaala.", "author": "Chidi Igwe", "title": "Ndị Agụleri Emeela Mmemme Ịgba Ọvala", "category": "Mmemme"},
{"text": "Ndị ọzọ dị iche iche sonyere na mmemme ahụ gụnyèrè Igwe Rowland Odegbo nke Nteje; Maazị  Chief Austine Oguejiofor; onyeisi ụlọọrụ Anambra Broadcasting Service (ABS), Nze Uche Nwọrah, na ọtụtụ ndị ọzọ, tinyéré onyeisi ndị ọrụ nye Gọvanọ Willie Obianọ, bụ Maazị Primus Ọdịlị, bụ onye a nọrọ na mmemme ahụ wee chibe echichi Mkpologwu -Okosis Aguleri, nakwa Ọzọmkpụ Victor Oye, bụ onye e chibere echichi dịka 'Akaamalu nke Aguleri.'", "author": "Chidi Igwe", "title": "Ndị Agụleri Emeela Mmemme Ịgba Ọvala", "category": "Mmemme"},
{"text": "By Izunna Okafor", "author": "Chidi Igwe", "title": "Ndị Enugwu-Ukwu Ejiri Ọñụ Mee Emume Ịgụ Arọ", "category": "Mmemme"},
{"text": "O kwòrò ekwò ma hịọ ahịọọ na nsonso a n'obodo Enugwu-Ukwu, dị n'okpuru ọchịchị ime obodo Njikọka nke steeti Anambra, dịka ndị obodo ahụ merùbèrè Ịgụ Arọ Enugwu-Ukwu, àgbà nke iri isii na atọ ya.", "author": "Chidi Igwe", "title": "Ndị Enugwu-Ukwu Ejiri Ọñụ Mee Emume Ịgụ Arọ", "category": "Mmemme"},
{"text": "Ya bụ mmemme a nọrọ na ya kpee ekpere pụrụ iche maka ahọ ọhụụ bụ àgbà nke iri nke eze ọdịnala obodo ahụ bụ Igwe Ralph Ekpeh na-emerube n'ime ahọ iri na otu o jiri banye n'ọkwa ọchịchị dịka eze ọdịnala obodo ahụ, ma bụrụkwa nke a nọrọ na ya wee kelee ụfọdụ ụmụafọ obodo ahụ maka ọrụ ọma dị iche iche ha na-arụ n'obodo ahụ, ọkachasị site n'inye ụfọdụ ụmụafọ obodo ahụ ohere agụmakwụkwọ n'efù, inye ha ọgwụgwọ n'efù, nakwa ịkwàdò ha, ọkachasị ndị ntorobịa, n'ụzọ dị iche iche, bụ nke megoro ka ya bụ obodo bụrụ ejiamaatụ.", "author": "Chidi Igwe", "title": "Ndị Enugwu-Ukwu Ejiri Ọñụ Mee Emume Ịgụ Arọ", "category": "Mmemme"},
{"text": "N'okwu ya dịka ọ na-awa ọjị na mmemme ahụ, Igwe Ekpeh kèlèrè Chineke maka nchekwa na odudu ya n'ime ahọ gara aga ma kpee ka ụbara ngọzị Ya mụkwasị n'isi ụmụ mmadụ n'ime ahọ ọhụụ a.", "author": "Chidi Igwe", "title": "Ndị Enugwu-Ukwu Ejiri Ọñụ Mee Emume Ịgụ Arọ", "category": "Mmemme"},
{"text": "O mere ka a mara na mmemme ahụ bụ mmemme kachasị emume ọdịnala niile a na-eme n'obodo ahụ, ma kpọọ òkù ezi njikọaka na nkwàdo iji kwàlite ma gosipụta ịma mma nke ọnatarachi na omenala Igbo n'ogoogo mba ụwa.", "author": "Chidi Igwe", "title": "Ndị Enugwu-Ukwu Ejiri Ọñụ Mee Emume Ịgụ Arọ", "category": "Mmemme"},
{"text": "N'akụkụ nke ya, onyeisioche ọchịchị obodo ahụ, bụ Maazị Bonny Ozo Nkwuaku kọwàrà ya bụ emume dịka otu n'ime emume ọdịnala na-ejikọta ndị obodo Enugwu-Ukwu na Ụmụ Nri, ma kpee ka ọganihu na udo tọrọ àtọ gaa n'ihu ịchị n'obodo ahụ, ọbụladị dịka o kpere ka Chineke gaa n'ihu imejupụta eze ọdịnala obodo ahụ n'amamihe.", "author": "Chidi Igwe", "title": "Ndị Enugwu-Ukwu Ejiri Ọñụ Mee Emume Ịgụ Arọ", "category": "Mmemme"},
{"text": "A nọrọ na mmemme ahụ wee chibe ụfọdụ ndị dị iche iche echichi ọdịnala, nke gụnyere Maazị Anthony Okoli-Aboh na Bob Ugonabo, bụkwa ndị kelere ya bụ obodo na ndị ndu ya maka echichi ahụ nakwa ịkwàdosi omenala Igbo ike.", "author": "Chidi Igwe", "title": "Ndị Enugwu-Ukwu Ejiri Ọñụ Mee Emume Ịgụ Arọ", "category": "Mmemme"},
{"text": "Ndị dị iche iche sonyere na mmemme ahụ gụnyèrè aka chịrị steeti Anambra n'oge mbụ, bụ Maazị Peter Obi (nke ọ bụ Maazị Patrick Obi nọchitere anya ya); Bishọọpụ ụka Katọliiki na Dayọsiisi Awka, bụ Bishọọpụ Paulinus Ezeokafor; ndị eze ọdịnala obodo dị iche iche, ndị ọrụ gọọmenti, ndị ndu ụka dị iche iche, ndị ihe gbasaara omenala Igbo na-amasị, nakwa ọtụtụ ndị ọzọ sitere ebe dị iche iche wee bịa.", "author": "Chidi Igwe", "title": "Ndị Enugwu-Ukwu Ejiri Ọñụ Mee Emume Ịgụ Arọ", "category": "Mmemme"},
{"text": "A nọrọ na ya bụ mmemme wee tie mmọnwụ, gbaa egwu ọdịnala, ma mekwa ihe ngosi dị iche iche mere ka ya bụ mmemme zaa aha a kpọrọ ya.", "author": "Chidi Igwe", "title": "Ndị Enugwu-Ukwu Ejiri Ọñụ Mee Emume Ịgụ Arọ", "category": "Mmemme"},
{"text": "By Izunna Okafor", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "Ọ kpọtụrụ akpọtụ ma kwòó èkwòó n'obodo Eziagụlụ-Otu Agụleri, dị n'okpuru ọchịchị ime obodo 'Anambra East' nke steeti Anambra, dịka eze ọdịnala obodo ahụ, bụ Igwe Lawrence Nwofia mere mmemme ịgba Ọvala mbụ ya, dịka eze ọdịnala obodo ahụ.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "Ya bụ mmemme bụkwa nke ndị obodo ahụ nọrọ na ya wee gbaara eze ọdịnala ha lara mmụọ, bụ Igwe Titus Nwatah, Ọvala ikpeazụ, ma bụrụkwa óké mmemme dọtara ndị e ji okwu ha agba izu na mpaghara ebe dị iche iche n'ala Nigeria.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "Ụfọdụ obodo ahụ, ndị ichie, ndị Ojianị na eze ọdịnala ahụ, bụ Igwe Nwofia siri n'obi ya wee tiri egwu okanga igba eze wee gaa be Igwe Nwatah lagoro mmụọ, iji kwanyere ya ùgwù ikpeazụ ma sị ya gàá ije ya nke ọma.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "N'okwu ya oge ọ na-awa ọjị na mmemme ahụ, Igwe Lawrence Nwofia, ónyé kọwara mmemme ahụ dịka omenala ha na-eme na mgbe na mgbe iji chee obodo ahụ n'ihu Chineke, kèlère Chineke maka ndụ na ahụike nke o jiri gọzie obodo ahụ na ụmụafọ ya, ma ndị nọ n'obodo ahụ ma ndị nọ ebe dị iche iche were agbara onwe ha mbọ.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "Dịka ọ na-agọ ọfọ ogologo ndụ n'isi ụmụafọ obodo ahụ, o kpere ka Chineke gaa n'ihu ịgọzi ya bụ obodo na ụmụafọ ya n'ezi ihe ọbụla ha na-emetụ aka, ọbụladị dịka ọ kpọkùrù ụmụafọ obodo ahụ ka ha na-etinye obodo ahụ n'ekpere oge niile ma na-atụnyekwa ụtụ nke ha n'ezi ụzọ ọbụla ha nwere ike, iji wee kwàlite ọnọdụ mmepe tọrọ àtọ n'obodo ahụ.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "Na ntụnye nke ya, onye na-anọchite anya ọgbọ nta nkwàdo 'Anambra East na West' bụ Maazị Chinedu Obidigwe kelère Chineke na ndị obodo ahụ maka udo na-achị n'obodo ahụ, ma kelee aka na-achị steeti Anambra bụ Gọvanọ Willie Obianọ maka ezi atụmatụ mmepe ime obodo dị iche iche o ji n'aka n'ime steeti ahụ, nke obodo ahụ na obodo ndị ọzọ dị iche iche n'ọgbọ nta nkwàdo ya ahụ kètàgòrò òkè ma rite úrù na ya.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "O kpere ka udo na ịdịnotu na ọganihu gaa n'ihu ịdị na-achị n'obodo ahụ, ma kpọkuo ụmụafọ obodo ahụ ka ha gaa n'ihu inye eze ọdịnala ahụ nkwàdo zuru òkè na ikpere ya ekpere, iji wee nwee ike ịga n'ihu na-edu ha etu o siri kwesi ekwesi na n'egwu Chineke.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "N'akụkụ nke ya, onyeisi oche òtù jikọtara ndị isi ọchịchị obodo dị iche iche na steeti Anambra, bụ òtù ASATU, Maazị Alex Onukwue gosipụtara obi ụtọ ya banyere etu ihe si aga n'obodo ahụ, ọkachasị etu mmadụ dịka Igwe Nwofia siri bụrụ eze ọdịnala obodo ahụ, ọbụladị dịka o kwupụtara ezi olileanya o nwere na ya bụ obodo na ụmụafọ ya nọ n'ezi aka, n'ihi na eze ọdịnala ahụ pụrụ iwètà ezi mgbanwe na ọnọdụ mmepe pụrụ ichè n'obodo ahụ.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "Maazị Onukwue dụkwazịrị eze ọdịnala ahụ ọdụ na ọ dabere ma tụkwàsị obi na Chineke maka amamihe, nghọta, amara na ihe ndị ọzọ ga-enyere ha aka ịnọ n'oche eze ahụ ma duo obodo ahụ etu o siri kwesi, ma rịọ ndị obodo ahụ maka nkwàdo zuru òkè n'isi eze ọdịnala ahụ, n'ihi na ótù osisi anaghị eme ọhịa.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "Eze ọdịnala Ụmụeri, bụ Igwe Ben Emeka, onye gara isonyere eze ọdịnala ahụ na ndị obodo ahụ n'imerùbè oke mmemme na oke ụbọchị ahụ kpọkuru eze ọdịnala ahụ ka ọ bụrụ onye na-aña ntị nke ọma ma bụrụkwa onye na-anabata ezi ndụmọdụ ma na-etinye ya n'ọrụ, iji mee ka ọchịchị ya gaa siriri-werere.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "Eze ọdịnala ndị ọzọ sonyere na mmemme ahụ gụnyere eze ọdịnala obodo Agụleri, bụ Igwe Michael Idigo; nke Enugwu Aguleri, Eze Chukwuemeka Eri; nke Enugwu Otu Aguleri, bụ Igwe Emmanuel Obiora, na nke Mkpụnando Agụleri, bụ Igwe Johnson Mbanefo.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "A nọrọ na mmemme ahụ wee chie ụfọdụ mmadụ echichi ọdịnala, nke gụnyere Maazị Nnamdi Onukwube na ụfọdụ ndị ọzọ site n'aka Igwe Nwofia, bụ ndị mepụtagoro ihe dị iche iche dara ụda n'obodo ahụ.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "Ihe pụtakarịchara ihe na ya bụ mmemme gụnyèrè ịgba egwu ọdịnala dị iche iche na ibu ìhù (paying homage) nyegara Igwe Nwọfịa site n'aka ndị dị iche iche bịara mmemme ahụ, tinyekwara emume ịkụ ngazị n'eze, maka na ọ na-abụ a nọkọọ, e righị, ọ dị ka e jere ibesu ozu be ndị mmụọ.", "author": "Chidi Igwe", "title": "Igwe Eziagụlụ-Otu Agụleri Agbaala Ọvala Mbụ Ya", "category": "Mmemme"},
{"text": "Oke ọnụ dara ụbọchị Wenezdee, dịka aka na-achị steeti Anambra,  bụ Gọvanọ Willie Obianọ nyekwùrù asambodo nyegara ndị eze ọdịnala ọhụrụ anọ na steeti ahụ.", "author": "Izunna Okafor", "title": "Ndị Eze Ọdịnala Ọhụrụ Achala, Owelle, Aguluzigbo na Ogbunka Enwetela Asambodo", "category": "Mmemme"},
{"text": "Ndị eze ọdịnala anọ ahụ gụnyere Igwe Sunny Nwokedi, onye e nyere asambodo dịka eze ọdịnala obodo Achala; Igwe John-Mark Anyaoha, onye e nyere asambodo dịka eze ọdịnala Ogbunka; Igwe Raymond Omoja, onye e nyere asambodo dịka eze ọdịnala Owelle; na Igwe Rufus Iloduba, bụ onye e nyere asambodo dịka eze ọdịnala obodo Agụlụzigbo.", "author": "Izunna Okafor", "title": "Ndị Eze Ọdịnala Ọhụrụ Achala, Owelle, Aguluzigbo na Ogbunka Enwetela Asambodo", "category": "Mmemme"},
{"text": "Mmemme inye asambodo ahụ bụ nke weere ọnọdụ n'ebe obibi Gọvanọ dị n'Amawbia, ma bụrụkwa nke e mere ka ọ gachara otu izuụka kpọmkwem Gọvanọ Willie Obianọ jiri nye ndị eze ọdịnala ọhụrụ atọ ọzọ asambodo nke ha. Inye asambodo nke a e mere na nsonso a mezịrị ya ka ọ bụrụ asambodo nke iri ise na asaa Gọvanọ Obiano nyegoro ndị eze ọdịnala kemgbe o jiri bata n'ọkwa ọchịchị n'ahọ 2014.", "author": "Izunna Okafor", "title": "Ndị Eze Ọdịnala Ọhụrụ Achala, Owelle, Aguluzigbo na Ogbunka Enwetela Asambodo", "category": "Mmemme"},
{"text": "N'okwu ọ gwara ndị eze ọdịnala ọhụrụ ahụ oge ọ na-enye ha asambodo ahụ, Gọvanọ Obianọ chètààrà ha ọrụ dị iche iche dịịrị ha dịka ndị eze ọdịnala, ọkachasị dịka o siri metụta ichekwa omenala na ọdịnala Igbo na obodo ha, na ịkwalite udo, ọganihu ịdịnotu n'obodo dị iche iche, ma nye ha ndụmọdụ ka ha ghara ịda mba n'ịrụ ọrụ ndị ahụ n'ozuzuoke.", "author": "Izunna Okafor", "title": "Ndị Eze Ọdịnala Ọhụrụ Achala, Owelle, Aguluzigbo na Ogbunka Enwetela Asambodo", "category": "Mmemme"},
{"text": "O kwuru na ọ bụ mmasị ọchịchị ya ịkwalite ezigbo mmepe tọrọ atọ n'ime obodo niile dị na steeti ahụ, bụ nke o megoro site n'atụmatụ inye obodo ego ka ha wee họrọ ma rụọ ihe ha chọrọ, tinyere atụmatụ ndị ọzọ o wepụtagoro, ọbụladị dịka ọ kpọkuru ndị eze ọdịnala ahụ ka ha tinye aka n'ọrụ mmepe ahụ site n'ịkwàdo na imezupụta atụmatụ gọọmenti n'ime obodo ha.", "author": "Izunna Okafor", "title": "Ndị Eze Ọdịnala Ọhụrụ Achala, Owelle, Aguluzigbo na Ogbunka Enwetela Asambodo", "category": "Mmemme"},
{"text": "Dịka ọ na-agwa ha ka ha na-akwàlite udo tọrọ àtọ na ịdịnotu n'obodo ha dị iche iche, ọ gwara ha gbakwa mbọ hụ na e nwere ezi mmekọrịta n'etiti ha na ndị ha na-achị achị, na ndị ọzọ ji ọkwa ọchịchị n'obodo ha na n'ogoogo dị iche iche.", "author": "Izunna Okafor", "title": "Ndị Eze Ọdịnala Ọhụrụ Achala, Owelle, Aguluzigbo na Ogbunka Enwetela Asambodo", "category": "Mmemme"},
{"text": "Onyeisioche òtù jikọtara ndị eze ọdịnala na mpaghara ndịda-ọwụwa anyanwụ ala Nigeria, ma bụrụkwa eze ọdịnala obodo Ọnịtsha, bụ Igwe Nnaemeka Achebe nyere ndị eze ọdịnala ọhụrụ ahụ ndụmọdụ ka ha were eziokwu, égwù nke Chineke na ịkwụba aka ọtọ wee duo obodo ha.", "author": "Izunna Okafor", "title": "Ndị Eze Ọdịnala Ọhụrụ Achala, Owelle, Aguluzigbo na Ogbunka Enwetela Asambodo", "category": "Mmemme"},
{"text": "Ndị eze ọdịnala anọ ọhụrụ ahụ kelekwara Obianọ maka inye ha asambodo ahụ, bụ nke ha kọwara dịka ikike iji chịa obodo ha dị iche iche. Ha kwere nkwà idu obodo ha dị iche iche nke ọma dịka o siri bụrụ mmasị Chineke, site n'inye aka ya.", "author": "Izunna Okafor", "title": "Ndị Eze Ọdịnala Ọhụrụ Achala, Owelle, Aguluzigbo na Ogbunka Enwetela Asambodo", "category": "Mmemme"},
{"text": "Mmemme inye asambodo ahụ dọtàrà ọtụtụ ndị ọrụ gọọmentị, ndị e ji okwu ha agba ìzù na ngalaba dị iche iche, tinyere ndị ọzọ sitere obodo ahụ e nyere eze ọdịnala obodo ha asambodo wee bịa, iji were anya ha gbara ekeresimeesi ma hụkwa ka ya bụ nnukwu mmemme siri gaa n'ụdị ya.", "author": "Izunna Okafor", "title": "Ndị Eze Ọdịnala Ọhụrụ Achala, Owelle, Aguluzigbo na Ogbunka Enwetela Asambodo", "category": "Mmemme"},
{"text": "Ọ kpọtụrụ akpọtụ ma zụọ azụọ na nsonso a, dịka ndị obodo Ụmụnnachi dị n'okpuruọchịchị ime obodo Dunukofia nke steeti Anambra mere otu n'ime nnukwu mmemme e jiri mara obodo ahụ, bụ emume Ede (Ede Festival).", "author": "Izunna Okafor", "title": "Ndị Umunnachi Ejirila Ọñụ Mee Emume Ede", "category": "Mmemme"},
{"text": "Ya bụ mmemme bụ nke dọtara ụmụafọ obodo ahụ na ọtụtụ ndị ọzọ sitere ebe dị iche iche wee bịa isonye na mmemme ahụ.", "author": "Izunna Okafor", "title": "Ndị Umunnachi Ejirila Ọñụ Mee Emume Ede", "category": "Mmemme"},
{"text": "N'okwu ya na mmemme ahụ, onyeisi òtù ahụ jikọtara ndị ndu obodo dị iche iche na steeti Anambra a maara dịka 'Anambra State Association of Town Unions, ASATU' bụ Maazị Titus Akpudo kọwara Ndị Igbo dịka ndị nwere ọtụtụ omenala na ọnatarachi dị iche iche e jiri mara ha.", "author": "Izunna Okafor", "title": "Ndị Umunnachi Ejirila Ọñụ Mee Emume Ede", "category": "Mmemme"},
{"text": "O kwere nkwà na òtù ahụ, n'okpuru ndu ya, ga-agbasi mbọ ike ma jikọọ aka ọnụ, ya na ọchịchị steeti Anambra, iji wee kwalite omenala ahụ dị iche iche e jiri mara Ndị Igbo na steeti ahụ, n'ihi ọtụtụ ụzọ dị iche iche nke ahụ ga-esi nye aka n'itute na ichekwaba omenala niile ahụ, na n'ịkwàlite ọnọdụ mmepe, ọkachasị mmepe ime obodo dị iche iche.", "author": "Izunna Okafor", "title": "Ndị Umunnachi Ejirila Ọñụ Mee Emume Ede", "category": "Mmemme"},
{"text": "Dịka ọ na-akpọku ndị obodo dị iche iche n'ime steeti ahụ ka ha na-akwàlite omenala e jiri mara ha ma na-emesi ha ike, o kwuru na òtù ASATU ga-achịkọba nnukwu mmemme nkwalite omenala na steeti ahụ n'ime ahọ a, iji gosipụtara mba ụwa omenala na ọnatarachi ndị ahụ Chineke jiri gọzie Igbo, ma sikwazie n'ụzọ dị etu ahụ kwàlite ịdịnotu na mmekọrịta n'etiti obodo dị iche iche na steeti ahụ", "author": "Izunna Okafor", "title": "Ndị Umunnachi Ejirila Ọñụ Mee Emume Ede", "category": "Mmemme"},
{"text": "N'okwu nke ya, onyeisioche òtù Ohanaeze Ndigbo na steeti Anambra, bụ Maazị Emeka Udodeme kèlèrè aka na-achị steeti ahụ, bụ Gọvanọ Willie Obianọ, maka atụmatụ 'Akụ Ruo Ụlọ' ahụ o wepụtara, nà atụmatụ ndị ọzọ ọchịchị ya wepụtara iji mee ka steeti ahụ bụrụ ọkachamma ma na-adọtakwa ndị oji ego achụ ego sitere ebe dị iche iche, bụ nke ọ kọwakwara na ọ gụnyèkwàrà itute na ịkwàlite omenala na ọnatarachi ndị Igbo n'ogoogo mba ụwa; ma kpọzie òkù ka e jigidesie ya bụ atụmatụ ike.", "author": "Izunna Okafor", "title": "Ndị Umunnachi Ejirila Ọñụ Mee Emume Ede", "category": "Mmemme"},
{"text": "Ụfọdụ ndị ọzọ kwuru okwu na mmemme ahụ, nke gụnyere onye na-eme ejije a ma àmá, bụ Zubby Michael; na nnukwu onye enyemaka pụrụ iche nye Gọvanọ Obianọ n'ihe metụtara ndị ntorobịa, bụ Maazị Emeka Okonkwo, kpọkuru ndị Igbo ka ha jigidesie omenala ha ike, ma kpọkùkwa ndị ntorobịa ka ha tinye ike ha na ọnatarachi dị iche iche ha nwere n'ịkwalite mmepe obodo na omenala Igbo.", "author": "Izunna Okafor", "title": "Ndị Umunnachi Ejirila Ọñụ Mee Emume Ede", "category": "Mmemme"},
{"text": "A nọrọ na óké mmemme ahụ tie mmanwụ, gbaa egwu ọdịnala ma mekwa ihe ndị ọzọ dị iche iche mere ka ya bụ mmemme zaa aha a kpọrọ ya.", "author": "Izunna Okafor", "title": "Ndị Umunnachi Ejirila Ọñụ Mee Emume Ede", "category": "Mmemme"},
{"text": "A dụọla ụmụnwaanyị ọdụ ka ha bụrụ ndị kwụdosiri ike, ma na-azụlitekwa ụmụ ha nke ọma, dịka otu n'ime ụzọ a pụrụ isi dozie obodo, ma belata mpụ na arụrụala n'obodo.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "Òkù a bụ nke a kpọrọ site n'ọnụ onyeisi ọba akwụkwọ steeti Anambra, bụ Dọkịta Nkechi Udeze n'okwu ya na mmemme imerube ụbọchị ụmụnwaanyị na mba ụwa, bụ 'International Women's Day' nke ahọ 2021, bụ nke ọba akwụkwọ ahụ chịkọbara n'Akịlị-Ogidi dị n'okpuru ọchịchị Ọgbaru.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "N'okwu ya n'ebe ahụ, Dọkịta Udeze chètààrà ụmụnwaanyị sonyere na mmemme ahụ na oge agaala mgbe a na-ahụta ịzụ nwaanyị n'akwụkwọ dịka imefù ego, ma kọwaa ụmụnwaanyị dịka ndị nwere ọtụtụ ọrụ n'ịkwàlite mmepe obodo. ", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "Ọ kpọpụtasịrị Ngozi Okonjo-Iweala, Chimamanda Adịchie, Stella Odua na ndị ọzọ dịka ụfọdụ ụmụnwaanyị ndị gosipụgoro na mmadụ ịbụ nwaanyị abụghị ihe mgbochi ọbụla nyegara nwaanyị ọbụla gụrụ akwụkwọ maọbụ nwaanyị pụrụ iche ịbụ ihe o kwesiri ịbụ ma ruo ogoogo ọ chọrọ iru n'ụwa.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "Ọ dụrụ ụmụnwaanyị ahụ ọdụ ka ha guzoro, màá ihe ọbụla na-echere ha aka mgba aka, karịa ịdà ụrụhụ, ịnọ otu ebe, ịdabere na mmadụ, maọbụ ikoròpù n'ihi etu ọnọdụ siri dịrị ha", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "O kelere ụmụnwaanyị ahụ maka ịpụtà n'ìgwè wee sonye na mmemme ahụ, ma gwa ha ka ha nye aka na-azụ ma na-elekọta ụmụaka abụghị nke ha anya dịka ha si elekọta ụmụ ha, kụnye ezi mkpụrụ n'ime ụmụ ha, ma zụọ ha n'akwụkwọ etu o siri kwesi, n'agbanyeghị na onye ahụ ọ bụ nwoke ma ọ bụ nwaanyị, ka ha wee baa uru n'ụwa.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "Ọ kpọkuru gọọmentị, ndị isi ụlọọrụ dị icheiche na ndị ọzọ na-enye ọrụ, ka ha na-enye ọkanọnụọgụ ụmụnwaanyị ọrụ oge ọbụla ha na-ewè ọrụ, iji hụ na òkè ụmụnwaanyị efùghị, ma mekwa ka ha soro n'ihe a na-eme.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "N'akụkụ nke, Onoowu nke obodo ahụ, bụ Onoowu Obi Izukanne kèlèrè ọba akwụkwọ Anambra maka imerùbe mmemme ahụ n'obodo ha, bụ nke na-egosi na ihe banyere ya bụ obodo na-emetụta ọba akwụkwọ ahụ n'obi, ma bụrụkwa nke na-egosi na ya bụ ọba akwụkwọ bụ nke ọhaneze na nke obodo niile n'eziokwu, n'agbànyèghị etu ọnọdụ siri dị. Ọ rịọkwazịrị ka e jigide ma kwàlite ezi njikọaka ahụ dịgoro n'etiti obodo ahụ na ọba akwụkwọ ahụ, ọbụladị dịka ọ kpọkuru ụmụnwaanyị ahụ ka ha tinye ihe niile a kụziiri ha ebe ahụ n'ọrụ.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "N'okwu ha n'ótù n'ótù, ụfọdụụ ụmụnwaanyị sonyere na mmemme ahụ, nke gụnyere Oriakụ Mary Olisamah, Oriakụ Virginia Igama, na Oriakụ Theresa Ọgwụ kwuru na ha ga-achọ ka ụmụaka obodo ahụ gụọ akwụkwọ nke ọma, ma chọkwa ka e mepee obodo ha, tinyesie ya ihe dị icheiche e ji enyere ndụ aka, na ihe ndị ga-eme ka ịgụ akwụkwọ na-agụ ndị mmadụ agụụ, na-atọ ụtọ, ma na-adịkwa mfe, n'enweghị ihe mgbakasịahụ ọbụla.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "Dịka ha na-arịọ gọọmenti ka ọ kwadoro ha agụmkwụkwọ ụtụtụ (maka ụmụaka ha) na agụmakwụkwọ mgbede (maka ndị okenye), ụmụnwaanyị ahụ jikwàrà ohere ahụ wee kpọkuo gọọmenti ka ọ gbatara ha ọsọ enyemeka n'ọnọdụ ọjọọ okporoụzọ ha nọ na ya, ma tinyesikwa akụrụngwa ga-ebelatara ha ihe isi ike na-echere ha aka mgba iwepụta ọnatarachi ha ma tụnyekwa ụtụ nke ha n'ịkwalite mmepe obodo, dịka ụmụnwaanyị ime obodo na-arụsi ọrụ ugbo ike ha bụ.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "N'ozi ekele ya, onyendu ụmụnwaanyị n'obodo ahụ, bụ Oriakụ Monica Osai, nke Oriakụ Victoria Osagi nọchitere anya ya gosipụtara obiañụrị na afọ ojuju ya banyere ihe dị icheiche nwaanyị ahụ mụtara na mmemme ahụ, ma kelekwa ọba akwụkwọ ahụ maka ibutere ha ozi na mmemme ahụ n'ime ụlọ be ha, ma kpee ka Chineke kwụghachi ha.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "E wezuga ihe ndị ọzọ, a nọrọ na mmemme ahụ nye nkuzi banyere ụbọchị ahụ, kesàárá ụmụnwaanyị ahụ ihe mkpuchi ihu maka igbochi ọrịa nje korona, ma yọrịakwa ọmarịcha egwu ndị nne si n'aka Gozie Okeke.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "Mmemme ụbọchị ndị nne na mba ụwa bụ nke e mere agba nke mbụ ya n'ahọ 1911, ma bụrụkwa mmemme e si na ya wee na-emerùbe ma na-akpọ òkù maka ịkwàlite ọdịmma na ikike dịịrị ụmụnwaanyị, na-akatọkwa imegide ụmụnwaanyị. Mmemme ncheta ụbọchị ụmụnwaanyị na-ewere ọnọdụ n'abalị asatọ nke ọnwa Maachị ahọ ọbụla.", "author": "Izunna Okafor", "title": "Ọba Akwụkwọ Anambra Emerùbela Ụbọchị Ụmụnwaanyị na Mba Ụwa", "category": "Mmemme"},
{"text": "Omenala bụ ọbara na-ehù na ndụ àgbụrụ, ma bụrụkwa nwata tote o tokwuru.", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "Nke a bụ nke pụtara ihè n'ozùzuoke, dịka ndị Obosi dị n'okpuru ọchịchị ime obodo 'Idemili North' nke steeti Anambra merùbere emume Ito Ọgbọ, bụ otu nnukwu emume e jiri mara obodo ahụ.", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "Ya bụ oke mmemme bụ nke weere ọnọdụ n'ogige Afor Adike, ma bụrụkwa nke dọtara imirikiti ụmụafọ obodo ahụ na ọtụtụ ndị ọzọ siri ebe dị icheiche wee bịa isonye na ya.", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "N'okwu nnabata ya na mmemme ahụ, eze ọdịnala Obosi, bụ Igwe Chidubem Iweka mere ka a mara na a malitere ime emume Ito Ọgbọ Obosi kemgbe ihe karịrị narị ahọ gara, ma bụrụkwa mmemme sitere n'aka ndị nna-nna ha wee rute ha aka. ", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "Dịka ọ na-ekwupụta na ọ bụ mmemme ahụ bụ nke kachasị mmemme niile a na-eme n'obodo ahụ, ọ kọwara na mmemme ahụ bụ nke ha ji emerùbe ma na-akwanyere ndị okenye ha ndị rugoro ahọ iri asatọ ùgwù n'ụzọ pụrụ iche, ma mee ka a mara na o nweghị ihe ịgwọ ọgwụ ọjọọ ọbụla maọbụ ikpere arụsị dị na ya bụ mmemme, nke pụtara na onye ọbụla nwere ike isonye na mmemme ahụ.", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "N'ozi ekele ya na mmemme ahụ, Minịsta na-ahụ maka mgbasa ozi na omenala n'ala Nigeria, bụ Maazị Lai Mohammed tòrò ndị Obosi na eze ọdịnala ha maka ichekwaba na ijigidesi omenala ahụ ike kemgbe ọtụtụ ahọ gara aga, bụ nke nwere ọtụtụ ezi mmetụta na mpụtàra n'ịkwalite ahụike na ọnọdụ obibindụ ụmụ mmadụ na mmepe obodo ahụ n'izugbe.", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "Ya bụ Minịsta, nke onye nọchitere anya ya na mmemme ahụ bụ odeakwụkwọ ọkpụtọrọkpụ na ngalaba ụlọọrụ ahụ, bụ Dọkịta Ifeoma Anyanwutaku kwupụtanwòrò mkpebi na ezi njikere nke ọchịchị onyeisiala Muhammadu Buhari nwere itute na ịkwalitesi ụzọ dị icheiche ego ga-esi na-abata n'akpa gọọmenti, bụ nke otu n'ime ha bụ inwògharị ngalaba omenala na njem nlegharịanya.", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "Dịka ọ na-akọwa na itute ụzọ dị etu ahụ ego ga-esi na-abata n'akpa gọọmenti ga-enye aka ibelata oke ntụkwasịobi na mmanụ a na-egwute n'ala, ya bụ Minịsta kelekwara ndị Obosi ọzọ maka ọmarịcha emume ahụ, ma kwupụta na ụlọọrụ ya dị ezi njikere ijikọ aka ọnụ, ha na ndị Obosi iji hụ na mmemme ahụ anwụghị, ma mee ya ka ọ gbagotekwuo n'ogoogo ịbụ emume a mà àmá n'ala Nigeria.", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "N'akụkụ nke ya, Minịsta na-ahụ maka gburugburu, bụ Oriakụ Sharon Ikeazor kelere ndị obodo maka ịchịkọba mmemme ahụ, kelee ndị òtù ọgbọ 'Igwebuike Age Grade' maka etu e siri hazie ya bụ mmemme, ma kwezie nkwa na ọ ga-enye aka ịkwalite emume ahụ ka ọ bụrụ nke a na-eme n'ogoogo mba ụwa ma sorokwa na mmemme ndị UNESCO.", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "Na mbụ n'okwu ya, aka na-achị steeti Anambra, bụ Gọvanọ Willie Obiano, nke Kọmishọna na-ahụ maka omenala na njem nlegharị na steeti ahụ, bụ Dọkịta Anịerobi nọchitere anya ya, mere ka a mara na omenala so n'otu ihe ọchịchị ya na-ejigidesi ike, ma gbaa akaebe na Ndị Anambra nwère ọtụtụ omenala na ọnatarachi dị icheiche Chineke jiri gọzie ha, bụ nke kwesiri ka a kwàlite ha nke ọma.", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": " ", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "O kwuru na ọchịchị ya ga-aga n'ihu ịkwàdò omenala dị icheiche e jiri mara obodo dị na steeti ahụ, iji gaa n'ihu ime ka ebe bụrụ ebe nlegaraanya maka ndị ji ego achụ ego.", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": " ", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "Mmemme ahụ dọtara mmadụ ruru narị abụọ gbara ahọ iri asatọ, ma bụrụkwa nke a nọrọ na ya wee nye nkwanyeugwu, tie mmanwụ, gbaa egwu ọdịnala dị icheiche, ma rie ọtụtụ erimeri, tinyere ihe ndị ọzọ e jiri mee ndị mmadụ obi ụtọ, nke mere ka emume ahụ zaa aha a kpọrọ ya n'ezie.", "author": "Izunna Okafor", "title": "Ndị Obosi Emeela Emume Ito Ọgbọ Nke Ahọ 2021", "category": "Mmemme"},
{"text": "Igbo sị na echichi na-ekwesi ekwesi, ma sịkwa na ọ na-abụ oke mmadụ nwee echichi, ọha mmụọ na ọha mmadụ amara aha echichi ya.", "author": "Izunna Okafor", "title": "Isuọfịa Echiela Soludo Dikeudo Isuọfịa", "category": "Mmemme"},
{"text": "Obodo juru kpụmkpụm n'ọnụ na nsonso a n'Isuọfịa dị n'okpuru ọchịchị ime obodo Agụata nke steeti Anambra, dịka eze, ndị ndu na ọhaneze obodo ahụ gbàkọrọ aka wee chie Ọkammụta Chukwuma Charles Soludo echichi ọdịnala dịka 'Dikeudo Isuọfịa'.", "author": "Izunna Okafor", "title": "Isuọfịa Echiela Soludo Dikeudo Isuọfịa", "category": "Mmemme"},
{"text": "Ọkammụta Chukwuma Soludo, onye bụ nwaafọ obodo Isuofia, bụ onye jiri ọkwa dịka Gọvanọ ọba ego izugbe ala Nigeria, bụ 'Central Bank of Nigeria (CBN)' n'oge mbụ, ma bụrụkwa onye ji aha otu ndọrọndọrọ ọchịchị 'All Progressive Grand Alliance (APGA) apụta maka ịzọ ọkwa gọvanọ steeti Anambra na nhọpụta ahụ a ga-eme n'abalị isii nke ọnwa Nọvemba ahọ a.", "author": "Izunna Okafor", "title": "Isuọfịa Echiela Soludo Dikeudo Isuọfịa", "category": "Mmemme"},
{"text": "N'okwu ya na mmemme ahụ, aka na-achị steeti Anambra, bụ Gọvanọ Willie Obianọ kọwara Ọkammụta Soludo dịka nwoke nwere ezi ọgụgụisi, onye ma nke ekwe na-akụ nà onye nwere ihe a chọrọ ma tozukwa òkè ịnọchi ya dịka Gọvanọ steeti ahụ ma ọ chịchaa rịtuo n'ọkwa n'ahọ na-abịa abịa.", "author": "Izunna Okafor", "title": "Isuọfịa Echiela Soludo Dikeudo Isuọfịa", "category": "Mmemme"},
{"text": "Ọ kọwara echichi ahụ e chiri nwa amadi ahụ dịka nke kwesiri ekwesi, kpọpụtasịa ihe dị iche iche o megoro, ma oge o ji ọkwa dịka onyeisi ọba ego CBN, ọbụladị dịka ọ kpọkuru ya ka o jisie ike n'ezi ọrụ ya. Ọ kpọkukwàzịrị ọhaneze ka ha nye APGA nkwàdo dị ukwuu ná nhọpụta ọchịchị ahụ a ga-eme, maka na ọchịchị APGA dị Anambra ahụ mma.", "author": "Izunna Okafor", "title": "Isuọfịa Echiela Soludo Dikeudo Isuọfịa", "category": "Mmemme"},
{"text": "Na mbụ n'okwu ya oge ọ na-echi Ọkammụta Soludo echichi ahụ, eze ọdịnala obodo Isuofia, bụ Igwe Christopher Moghalu mere ka a mara na ya bụ nwa amadi emeela ihe dike dara ụda n'ala Nigeria na na mba ụwa, ma tubekwa obodo ahụ ùgò n'ọtụtụ ụzọ dị iche iche, bụkwazị nke mere ha jiri hụta ya dịka ihe kwesiri ekwesi ichibe ya ọmarịcha echichi ahụ.", "author": "Izunna Okafor", "title": "Isuọfịa Echiela Soludo Dikeudo Isuọfịa", "category": "Mmemme"},
{"text": "O kelekwara Gọvanọ Obianọ maka nnukwu ihe dị iche iche o megoro n'obodo ahụ, ya na nkwàdo ahụ ọ na-enye nwa ha nwoke bụ Soludo dịka onye ga-anọchi ya; ọbụladị dịka o kwuru hoohaa na Isuọfịa niile kwụ ya n'azụ. O kpekwazịịrị Ọkammụta Soludo ekpere, kwe ya nkwà nkwàdo, ma kwupụtakwa olileanya o nwere na ọ ga-enwete mmeri na njem ahụ ọ na-abagide, kpekwa ka Chineke nọnyere ya.", "author": "Izunna Okafor", "title": "Isuọfịa Echiela Soludo Dikeudo Isuọfịa", "category": "Mmemme"},
{"text": "Na nzaghachi oge ọ natachara nkwanyeugwu ahụ, Ọkammụta Soludo kelere ndị obodo ahụ, Gọvanọ Obianọ na onye ọbụla sonyere maọbụ nye aka n'otu ụzọ maọbụ nke ọzọ iji hụ na mmemme ahụ gara nke ọma.", "author": "Izunna Okafor", "title": "Isuọfịa Echiela Soludo Dikeudo Isuọfịa", "category": "Mmemme"},
{"text": "Ka ọ na-ekele ndị obodo ya maka ịhụta ya dịka onye tozuru òkè maka nnukwu nkwanyeùgwù ahụ, ọ kọwakwazịrị echichi ọdịnala ahụ dịka nnukwu ihe ịgbà ume nyegara ya, ma kwe nkwa na ọ gaghị agharịpụ Ndị Anambra, kpọkwazie òkù ka onye ọbụla kwàdo ya na njem ahụ.", "author": "Izunna Okafor", "title": "Isuọfịa Echiela Soludo Dikeudo Isuọfịa", "category": "Mmemme"},
{"text": "Nwunye Gọvanọ Obianọ bụ Oriakụ Ebelechukwu Obianọ, ndịisi ọchịchị gọọmenti steeti Anambra, na ọtụtụ ndị ọzọ selitere isi na ngalaba dị iche iche sonyekwara na mmemme ahụ.", "author": "Izunna Okafor", "title": "Isuọfịa Echiela Soludo Dikeudo Isuọfịa", "category": "Mmemme"},
{"text": "Ọ kpọtụrụ akpọtụ ma zụọ azụọ na nsonso a, dịka ụmụafọ Ebenator Ozulọgụ, bụ obodo dị n'okpuruọchịchị ime obodo 'Nnewi South' nke steeti Anambra merubèrè emume iri ji ọhụrụ ha nke ahọ 2021.", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "Oke mmemme ahụ wèèrè ọnọdụ n'òbí eze ọdịnala obodo ahụ, bụ Igwe Chinewubeze Edwin Ezejiburu, ma bụrụkwa nke dọtara ọtụtụ ụmụafọ obodo ahụ, ma ọnọnụlọ ma ọnọnụzọije, ndị nwadiala, ndị ọgọ, ndị ikwu na ibè na ndị na-echere obodo ahọ ezi echiche, tinyere ọtụtụ ndị ọzọ sitere ebe dị iche iche na gburugburu ya wee bịa ya bụ mmemme.", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "Mmemme iri ji ọhụrụ Ebenator nke ahọ a bụ nke bịara ka ọ gachara mkpụrụ ụbọchị abụọ ndị obodo ahụ jiri chibe Ọkammụta Sam Ụzọchukwu echichi ma nyekwa ya asambodo dịka Onowu ọhụrụ nke obodo ahụ, bụkwa nnukwu mmemme ọzọ dara ụda n'obodo ahụ na nsonso a ma dọtakwa ndị Onowu ruru iri na ise n'ọnụọgụgụ sitere obodo dị iche iche na steeti ahụ wee bịa.", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "N'okwu ya oge ọ na-eme emume ịwa ọjị na ịwa ji kpọnkwem na mmemme ahụ, Igwe Ezejiburu kọwara mmemme iri ji ọhụrụ dịka oke mmemme pụrụ iche n'ala Igbo, ma kelee Chukwu maka ịnọnyere ụmụafọ obodo ahụ n'oge ịkọ ọrụ ugbo, idebe ha ndụ, na imekwa ka ihe a kọrọ n'ubi mepụta ihe nke ọma. ", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "Dịka ọ na-ekele Chineke maka ngọzị ya n'isi ụmụafọ obodo ahụ na ọganihu obodo ahụ, Igwe Ezejiburu, onye bụkwa eze ọdịnala kachagoro nọọ ọdụ n'okpuru ọchịchị Nnewi South, kèlèrè aka na-achị steeti Anambra, bụ Gọvanọ Willie Obianọ maka ego ahụ o nyere obodo ahụ ka ha wee họrọ ma rụọ ihe na-akpa ha. O jikwazịrị ohere ahụ wee kpọkuo ma rịọ ya bụ Gọvanọ ka ọ gbatara obodo ahụ ọsọ enyemaka n'ihe gbasaara enweghị ezi okporoụzọ, mmiri ọñụñụ na ọkụ latiriiki. Ọ rịọkwara enyemaka na mgbataọsọ gọọmenti n'ajọ mbize ahụ na-akpa mkpamkpa n'obodo ahụ, bụ nke a maara dịka Ibo Ebenator, nke bụ otu n'ime mbize kachara mie imì na mpaghara ndịda-ọwụwa anyanwụ ala Nigeria, ma bụrụkwa nke na-ebi obodo ahụ aka ọjọọ kemgbe ahọ kwùrú ahọ gara aga, ma ka na-akpakwa ike ruo taa.", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "Ka Igwe wachaara ji ahụ mpewa anọ, nke nọchitere anya ahịa anọ dị n'izu, mmemme iri ji ọhụrụ ahụ kpòghàràzịrị ọkụ n'uju, dịka égwu ùhiè na egwu ọdịnala ndị ọzọ dị icheiche wèghààrà ọnọdụ, wee malite ime ndị mmadụ obi añụrị. Dịka emume ịkụ ngazị n'eze na-aga n'ihu, ndị mmadụ na ndị òtù dị icheiche gakwazịrị buoro Igwe ìhù site n'inye ya ego, mmanya maọbụ ihe onyinye ndị ọzọ dị iche iche, dịka e si eme ya n'omenala Igbo.", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "N'ajụjụọnụ a gbara ya, nwunye Igwe, bụ Lọọlọ Elizabeth Ezejiburu, kelere Chineke maka ọmarịcha ihu ígwë o nyere ụbọchị ahụ, nke na mmiri ozuzo maọbụ oke anwụ ọchịcha emebìghì ihe a na-eme. O kelekwara ụmụafọ obodo ahụ sitere ebe dị icheiche wee bịa sonye na mmemme ahụ, ọbụladị dịka o kpere ka Chineke gaa n'ihu ịgọzi ha mmaji kwuru mmaji n'ihe dị icheiche ha na-eme.", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "N'okwu nke ya, onyeisi ọchịchị 'Ebenator Development Union (E.D.U.)' bụ Dọkịta Anthony Okechukwu tòrò Chineke, Igwe Ezejiburu na ụmụafọ obodo ahụ maka etu ya bụ mmemme iri ji ọhụrụ siri gaa siriri-wèrèrè, ọbụladị dịka ọ kọwara mmemme iri ji ọhụrụ dịka mmemme ndị Igbo ji akwanyere ji ùgwù dịka eze nke ihe a kọrọ n'ubi.", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "N'okwu ya gbasaara Onowu ahụ e chiri ọhụrụ n'obodo ahụ, Dọkịta Okechukwu kọwara nke ahụ dịka ihe magburu onwe ya, n'ihi ọtụtụ uru dị icheiche nke ahụ ga-ewèta. O kwuru na Onowu ahụ e chiri ọhụrụ bụ mmadụ gụrụ akwụkwọ nke ọma ma ruo n'ogoogo Ọkammụta n'ihe gbasaara asụsụ na omenala Igbo, nke na-egosi na ihe gbasaara omenala Igbo na ọrụ ya dịka Onowu doro ya anya nke ọma, maka na ọ ga-etinye mmụta ya na ọgụgụisi ya n'ọrụ, bụkwa nke ga-abara obodo ahụ na obodo ndị ọzọ gbara ya gburugburu uru n'ụzọ pụrụ iche ma kwàlitekwa ọnọdụ mmepe obodo ahụ. O kwukwara na Onowu ahụ ga-enyere Igwe aka n'ụzọ pụrụ iche n'ọchịchị obodo ahụ, iji wètawanye ọganihu.", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "N'okwu nke ha n'otu n'otu, Onyeisioche òtù ọrụ haziri mmemme abụọ ahụ, bụ Maazị Pualinus Ubah, na odeakwụkwọ òtù ahụ, bụ Maazị Anthony Ezepuo kwupụtara obi añụrị ha banyere etu mmemme abụọ ahụ siri gaa nke ọma, ma kelee onye ọbụla nyere aka, gbaa mbọ maọbụ tụnye ụtụ n'otu ụzọ maọbụ nke ọzọ iji hụ na ya bụ mmemme gara nke ọma. ", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "Dịka ha na-ekwupụta ezi olileanya ha nwere na mmemme iri ji ọhụrụ Ebenatọ nke ahọ na-abịa abịa ga-aka dàá ụda karịa nke ahọ a, ha gosipụtakwara olileanya ha nwere na Onowu ahụ e chiri ọhụrụ n'obodo ahụ ga-enye aka kwalite mmepe obodo ahụ n'ọtụtụ ụzọ dị icheiche, ma bulikwa obodo ahụ n'ogoogo dị elu.", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "N'ozi ya, Onowu ahụ e chiri ọhụrụ n'Ebenator, bụ Ọkammụta Sam Ụzọchukwu (onye a maara dịka Onowu Ọkammụta) kèlèrè eze ọdịnala na ụmụafọ obodo ahụ maka ịhụta ya dịka onye tozuru òkè ịbanye na ya bụ ọkwa dị elu ma dịkwa nsọpụrụ, ma kwe nkwa na ọ gaghị agharịpụ ntụkwasịobi ahụ ha nwere na ya wee chibe ya echichi ahụ. O kwekwara nkwà iji mwedanala wee rụọ ọrụ, ma jeere eze ọdịnala na ụmụafọ obodo ahụ ozi, nyekwa aka n'ịkwalite ọganihu obodo ahụ na ọnọdụ obibindụ ụmụafọ ya, site n'inye aka Chineke.", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "Dịka ọ na-echeta etu obodo ahụ siri bụrụ ndị e ji ama àtụ nà ndị nọbụ n'ezi ihu n'ihe gbasaara agụmakwụkwọ n'oge mbụ, Ọkammụta Uzochukwu, onye bụkwa onye mbụ ruru n'ogoogo ọkammụta na mpaghara Mbanese niile, nọkwàzịrị n'ebe ahụ wee kwuwaa na ọ na-eguzobe òtù nkwàdo agụmakwụkwọ ọ kpọrọ \"Sam Uzochukwu Education Fund\", ma kwe nkwà inye ego dị nde naịra abụọ maka ịkwàdo nke ahụ na iji kwàlite agụmakwụkwọ n'obodo ahụ. Site n'okpuru atụmatụ nkwàdo agụmakwụkwọ ahụ, o nyekwazịrị ụmụafọ obodo ahụ nọ n'ogoogo klaasị SS3 na Kọleeji Ebenator ohere agụmakwụkwọ n'efu (ma ịkwụrụ ha ụgwọ ule WAEC).", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "O kwere nkwà na ọ ga-aga n'ihu ịtụnyekwu ụtụ n'ụzọ dị icheiche na ngalaba agụmakwụkwọ na ngalaba mmepe obodo ahụ n'ọdịnihu, ọbụladị dịka ọ kpọkuru ụmụafọ Ebenatọ ka ha tụnyekwa ụtụ nke ha ma jikọọ aka ọnụ n'ịkwàlite mmepe obodo ahụ, n'ịgbaso ụkpụrụ \"Ibu Anyị Danda\", bụ okwu e jiri mara obodo ahụ malite n'oge mbụ.", "author": "Izunna Okafor", "title": "Ndị Ebenator Eriela Ji Ọhụrụ, Chie Onowụ Ọhụrụ", "category": "Mmemme"},
{"text": "O kwòrò èkwò ma zụọ azụọ na nsonso a, dịka ndị obodo Nnokwa, dị n'okpuru ọchịchị ime obodo 'Idemili South' nke steeti Anambra merùbèrè mmemme iri ji ọhụrụ nke obodo ahụ, nke ahọ a bụ 2021.", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "Oke mmemme ahụ wèèrè ọnọdụ n'obi eze ọdịnala obodo ahụ, bụ Igwe Emmanuel Ajamma dọtara ụmụafọ obodo ahụ, ma ọnọnụlọ ma ọnọnụzọije, ndị nwadiala Nnokwa, ndị ọgọ, ndị ikwu na ibè na ndị na-echere obodo ahọ ezi echiche, tinyere ndị selitere isi n'ọrụ gọọmenti na ndị ọzọ e ji okwu ha agba ìzù, bụ ndị sitere ebe dị iche iche na gburugburu steeti ahụ na mpụga ya wee bịa.", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "Ka ọ na-eme omenala ịwa ji kpọnkwem na mmemme ahụ, Igwe Ajamma, onye wara ji ahụ ibe atọ kwupụtara obi ụtọ ya maka etu ọrụ ugbo ahọ a siri gaa na Nnọkwa, nakwà etu Chineke siri chekwaba ma debe ha ndụ, ha wee kọọ ma gwute n'ụba. ", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "Dịka ọ na-eme ka a mara na Nnọkwa so n'otu n'ime obodo si na Nri bụ isi ala Igbo wee pụta, ọ kọwara na iri ji ọhụrụ bụ emume ndị Igbo ji akwanyere ji ùgwù pụrụ iche  dịka eze ihe a kọrọ n'ubi, ma kọwakwa mkpà ọ dị ijigide na ịkwàlitesi omenala Igbo ike.", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "Ya bụ eze ọdịnala dụrụ ụmụ na-eto eto ọdụ ka ha na-esonyesi ike n'ọrụ ugbo, karịa ịdị na-arụ́chara ya arụchara, n'ihi ọtụtụ uru dị iche iche dị na ya, nke gụnyere inye ego, ime ka nri dị gbaanyụụ, na ime ka ndị ntorobịa nwee ọrụ, tinyere ọtụtụ uru ndị ọzọ. Ọ gọkwazịrị ọfọ ogologo ndụ, ọganihu na ahụike n'isi ụmụafọ obodo ahụ, n'ebe ọbụla ha nọ; ma kpekwazie ka Chineke chekwaba ma gọzie ha mmaji kwuru mmaji ọbụladị dịka o kelekwara ndị dị iche iche bịara sonye na mmemme ahụ.", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "N'okwu nke ya, onyeisi ọchịchị obodo Nnọkwa, bụ Ọkaiwu Emeka Maduabuchi kpọkuru ma dụọ ndị ntorobịa ọdụ ka ha na-etinye anya n'ọrụ ugbo, na ihe ndị ọzọ ziri ezi ga-abara ha urù, ma sepụkwa aka n'ihe ọbụla bụ ihe ọjọọ, maka na o nweghị uru ọbụla dị na nke ahụ, ma ọ bụghị naanị ọnwụ ike maọbụ ihe ichu aha dị iche iche na-esi na ya apụta.", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "Ya bụ onyeisi ọchịchị Nnokwa Progress Union jikwàzịrị ohere ahụ wee rụtụgasịa aka n'ihe dị iche iche ya na ndị òtù ya mepụtagoro n'ọchịchị ha, kpọpụtasịakwa ihe dị iche iche ọchịchị steeti Anambra mepụtgoro n'obodo ahụ, ọbụladị dịka o gosipụtara obi ụtọ ya banyere etu ọrụ si agawanye n'ihu n'ụlọ ezumezu obodo ahụ, bụ 'Nnokwa Civic Centre'.", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "N'okwu nke ya, otu onye a mà àmá na-akwàlite atụmatụ Ugbo Azụ Ụnọ, ma bụrụkwa onye ji ọkwa dịka 'Director of Protocols' n'obi gọọmenti dị n'Awka, bụ Maazị Charles Mbakigwe kpọpụtasịrị ihe usoro dị iche iche a na-agabiga were akọ ji, ma kọwakwazie ihe ndị Igbo ji akwanyere ji ùgwù pụrụ iche.", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "Eze ọdịnala obodo ahụ, bụ Igwe Ajamma, onye ndị ichie ya gbara okirikiri, jìrì mmà wee waa ji ahụ ibe atọ, nke nọchitere anya mpaghara atọ dị na Nnokwa, nke gụnyere mpaghara Nnakụ, Etiti na Ifite. Ka nke ahụ gachara, a kpọpụtasịzịkwara ụmụnwoke atọ kacha bụrụ okenye n'ime mpaghara atọ ahụ, ha wee bịa weregasịa òkè ibe ji nke ha, n'aha ndị mpaghara ha, bụkwazị nke ha ga-eji (dịka ihe nri) wee lakwuru ndị mpaghara ha dị iche iche, ka ógbè dịgasị na mpaghara ahụ wee tinye ya na nri nke ha wee màlite iri ji ọhụrụ nke ha, dịka omenala obodo ahụ siri dị.", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": " ", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "Ka nke ahụ gachazịrị, Igwe Ajamma na nwunye ya na ndị ichie ya pụtazịrị n'ọgbọ, wee gbaa egwu uhie, bụkwa nke mgbe e mechara ya, a màlitezie ikesà na iri ji a hụrụ ahụ e jiri ụkpaka na akwụkwọ ụtazị mara abụbà wee chọọ mma", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "A nọkwara ebe ahụ gbaa egwu mmanwụ na egwu ọdịnala dị iche iche site n'aka ndị ntorobịa na òtù ụmụnwaanyị.", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": " ", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "Ọ bụ n'obi ụmụnna iri abụọ na ise e nwere na Nnọkwa ka a nọzị̀rị̀ wee mee nke bụ oriri na ọñụñụ n'ùjú, bụkwazị nke e mere n'otu oge na mpaghara niile nke obodo ahụ, onye ọbụla wee jiri ọñụ laa be ya, wee chebirikwa ma na-akwado onwe ya maka erimji ọhụrụ nke ahọ na-abịa abịa.", "author": "Izunna Okafor", "title": "Nnọkwa Eriela Ji Ọhụrụ", "category": "Mmemme"},
{"text": "A kpọkuola ma dụọ ọhaneze ka ha na-esonyesi ike n'ịkọ ọrụ ugbo, n'ihi ọtụtụ uru dị icheiche dị na nke ahụ na-eweta.", "author": "Izunna Okafor", "title": "Ndị Enugwu-Ukwu Emeela Ngosipụta Ihe A Kọrọ n'Ugbo, Nye Ihe Nrita", "category": "Mmemme"},
{"text": "Eze ọdịnala Enugu-Ukwu, dị n'okpuruọchịchị ime obodo Njikọka nke steeti Anambra, bụ Igwe Raph Ekpe bụ ya kpọrọ òkù a ma nye ndụmọdụ a na mmemme a chịkọbara na nsonso a n'obodo ahụ, iji gosipụta ihe dị icheiche ụmụafọ obodo ahụ kọpụtara n'ugbo n'ahọ a.", "author": "Izunna Okafor", "title": "Ndị Enugwu-Ukwu Emeela Ngosipụta Ihe A Kọrọ n'Ugbo, Nye Ihe Nrita", "category": "Mmemme"},
{"text": "Mmemme ahụ wééré ọnọdụ n'Obu Ụmụnri Enugwu-Ukwu dọtàrà ọtụtụ ụmụafọ obodo ahụ, ma bụrụkwa nke a nọrọ na ya wee gosipụta ihe dị icheiche ndị ọrụ ugbo obodo ahụ wèpụtasịrị n'ugbo ha, nke gụnyere ji, unèrè/ojoko, akwụkwọnri, ọka, tinyere ọtụtụ mkpụrụosisi ndị ọzọ dị iche iche.", "author": "Izunna Okafor", "title": "Ndị Enugwu-Ukwu Emeela Ngosipụta Ihe A Kọrọ n'Ugbo, Nye Ihe Nrita", "category": "Mmemme"},
{"text": "N'okwu ya na mmemme ahụ, Igwe Ekpeh kọwara na mmemme ahụ bụ nke ha na-eme kwà ahọ ọbụla, ma kọwakwa na ọ bụ mmemme asọmpi ha si na ya wee achọpụta ndị ugbo ha kachara mepụta ihe buru ibu, ma nyekwa ha ihe nrita dị icheiche, dịka ihe agbamume. ", "author": "Izunna Okafor", "title": "Ndị Enugwu-Ukwu Emeela Ngosipụta Ihe A Kọrọ n'Ugbo, Nye Ihe Nrita", "category": "Mmemme"},
{"text": "Dịka ọ na-akọwa na nke ahọ a bụ àgbà nke asaa mmemme asọmpi ahụ, o kwukwara na ọ bụ mmemme ahụ ka a na-emechaa tupu e mee Olili Ọnwa Asatọ, bụkwa nnukwu mmemme ọzọ obodo ahụ na-eme, nke eze ọdịnala obodo ahụ ga-emecha tupu ndị mmadụ ebido ime nke ha n'ezinụlọ ya dị iche iche.", "author": "Izunna Okafor", "title": "Ndị Enugwu-Ukwu Emeela Ngosipụta Ihe A Kọrọ n'Ugbo, Nye Ihe Nrita", "category": "Mmemme"},
{"text": "Ya bụ eze ọdịnala nọkwazịrị na mmemme ahụ wee bunye onye gbara onye nke mbụ n'asọmpi ahụ kpọchakpọcha ọgbatumtum ọhụrụ, nyekwa ndị ọzọ ihe onyinye dị icheiche dịka ihe nrita. ", "author": "Izunna Okafor", "title": "Ndị Enugwu-Ukwu Emeela Ngosipụta Ihe A Kọrọ n'Ugbo, Nye Ihe Nrita", "category": "Mmemme"},
{"text": "N'okwu nke ha n'otu n'otu, onyeisi ọchịchị obodo ahụ, bụ Bonny Ozo Nkwuaku na osote onyeisioche òtù na-ahụ maka mmemme ahụ, bụ Maazị Nze Nwabueze Akabuogu, kelere Chukwu maka etu ya bụ mmemme si aga kemgbe ọtụtụ ahọ, na etu ala Enugwu-Ukwu na ụmụafọ obodo ahụ si emepụta nri gbaanyụụ, ma dụọ ndị ọzọ ka ha ñomie ha.", "author": "Izunna Okafor", "title": "Ndị Enugwu-Ukwu Emeela Ngosipụta Ihe A Kọrọ n'Ugbo, Nye Ihe Nrita", "category": "Mmemme"},
{"text": "Ụfọdụ ndị ọrụ ugbo sonyere n'asọmpi ahụ gosipụtara obi ụtọ ya banyere etu o siri gaa, gbaa akaebe banyere ezi ihe dị icheiche ọrụ ugbo megoro na ndụ ha na na ndụ ezinụlọ ha, ọbụladị dịka ha kelèzịkwara eze ọdịnala obodo ahụ na ndị ọzọ nyere aka n'otu ụzọ maọbụ nke ọzọ n'ịhazi ihe mmemme ahụ.", "author": "Izunna Okafor", "title": "Ndị Enugwu-Ukwu Emeela Ngosipụta Ihe A Kọrọ n'Ugbo, Nye Ihe Nrita", "category": "Mmemme"},
{"text": "Igbo sị na omenala bụ ọbara n'ehu n'agbụrụ n'agbụrụ, ma bụrụkwa nwata tote o tokwuru.", "author": "Izunna Okafor", "title": "Nteje Emeela Emume Ịlọ Mmụọ Nke Ahọ 2021", "category": "Mmemme"},
{"text": "Ka ọ dị taa, ndị obodo Nteje Abọgụ, dị n'okpuruọchịchị ime obodo Oyi n'ime steeti Anambra emeela mmemme Ịlọ Mmụọ nke ahọ 2021, bụ otu oke mmemme e jiri mara ya bụ obodo, ma bụrụkwa mmemme ịwa na iri ji ọhụụ nke eze ọdịnala obodo ahụ.", "author": "Izunna Okafor", "title": "Nteje Emeela Emume Ịlọ Mmụọ Nke Ahọ 2021", "category": "Mmemme"},
{"text": "Oke mmemme ahụ bụ nke weere ọnọdụ n'obi eze ọdịnala obodo Nteje, ma bụrụ nke dọtara ụkwụtụụkwụ ụmụafọ obodo ahụ, ma ndị nọ n'ụlọ ma ndị nọ n'ụzọ ijè, tinyere ndị ọrụ gọọmenti, ndị e ji okwu ha agba ìzù na steeti ahụ, ndị enyị, ikwu na ibe, ndị ọgọ, ndị nwadiala na ndị ọzọ na-echere ha ezi echichè, bụ ndị bịara ịnọnyere ha na isoro ha nwee ya bụ obi añụrị.", "author": "Izunna Okafor", "title": "Nteje Emeela Emume Ịlọ Mmụọ Nke Ahọ 2021", "category": "Mmemme"},
{"text": "N'okwu ya na mmemme ahụ, eze ọdịnala obodo ahụ, bụ Igwe Rowland Odegbo weliiri kelere Chukwu maka onyinye ndụ na ụbara ngọzị ya n'isi ụmụafọ Nteje, Ndị Anambra, Ndị Igbo, na ụmụafọ ala Nigeria n'izugbe. Ọ gọrọ ọfọ ogologo ndụ, ihe akụakụ na ihe onwunwe, ya udo tọrọ atọ na ọganihu n'isi obodo ahụ na ụmụafọ ya niile, n'ebe na ebe onye anọna.", "author": "Izunna Okafor", "title": "Nteje Emeela Emume Ịlọ Mmụọ Nke Ahọ 2021", "category": "Mmemme"},
{"text": "Igwe Odegbo kelèzịkwara aka na-achị steeti Anambra bụ Gọvanọ Willie Obianọ maka ezi ịgba mbọ ya n'inwòghàrị ngalaba niile nke steeti ahụ, ya na ọrụ mmepe dị iche iche ọ na-abàgide, ọkachasị n'ime-ime obodo, ma dụọ ya ka o jisie ike na nzọpụ ụkwụ dike ahụ ọ na-azọpụ, ọbụladị dịka o kpèrè ka Chineke gaa n'ihu ịgbà ya ume n'iwètàrà ụmụafọ steeti ahụ ezi ọchịchị. ", "author": "Izunna Okafor", "title": "Nteje Emeela Emume Ịlọ Mmụọ Nke Ahọ 2021", "category": "Mmemme"},
{"text": "Dịka ọ na-ekwupụta ezi olileanya o nwere na Gọvanọ Obianọ ga-achịcha ọchịchị ya nke ọma, ya bụ eze ọdịnala kpèkwazịrị ka ọ bụrụ onye ma nke ekwe na-akụ, dịka Ọkammụta Chukwuma Soludu, ga-enweta mmeri na nhọpụta ọchịchị ahụ a ga-eme na steeti ahụ n'abalị isii nke ọnwa Nọvemba ahọ a, màlite n'ebe Gọvanọ Obianọ kwụsịrị.", "author": "Izunna Okafor", "title": "Nteje Emeela Emume Ịlọ Mmụọ Nke Ahọ 2021", "category": "Mmemme"},
{"text": "Oge ọ wachara ji ahụ kpọmkwem, bụ nke ọ wara mpewa atọ, nke nọchitere anya mpaghara atọ nke obodo ahụ (bụ mpaghara Ezi, Ikenga and Ivite Nteje), Igwe Odegbo, onye nyekwazịrị ndị kacha bụrụ okenye na mpaghara ógbè atọ ahụ ji ahụ, ma kwuwaa, mekwazie ka ụmụafọ Nteje mara na ji ọhụụ etozuola oke ma dịkwa njikere maka oriri n'obodo ahụ.", "author": "Izunna Okafor", "title": "Nteje Emeela Emume Ịlọ Mmụọ Nke Ahọ 2021", "category": "Mmemme"},
{"text": "Ka nke ahụ gachara, ya bụ emume malitezịkwara n'uju. Dịka e si eme ya, ọtụtụ ndị dị iche iche bịárá mmemme ahụ tụụrụ Igwe Odegbo mmamma site n'inye ya ihe onyinye dị icheiche, nke a na-akpọkwa ibu ìhù.", "author": "Izunna Okafor", "title": "Nteje Emeela Emume Ịlọ Mmụọ Nke Ahọ 2021", "category": "Mmemme"},
{"text": "N'okwu ya na mmemme ahụ, onye nọchitebụrụ anya ọgbọnta nkwàdo Anambra Etiti n'ụlọ omeiwu sineeti ala Nigeria, bụ Sinetọ Victor Umeh kọwara mmemme iri ji ọhụrụ dịka oge ndị Igbo ji ekele Chukwu maka onyinye ji na owuwe ihe ubi, ọbụladị dịka ọ kpọkuru ndị obodo ahụ ka ha jisie ike na-enye eze ọdịnala ha nkwàdo kwesiri ekwesi.", "author": "Izunna Okafor", "title": "Nteje Emeela Emume Ịlọ Mmụọ Nke Ahọ 2021", "category": "Mmemme"},
{"text": "N'okwu nke ya, onyeisi ụlọ mgbasaozi 'Anambra Broadcasting Service (ABS), bụ Dọkịta Uche Nworah kelere Igwe Odegbo na ụmụafọ Nteje maka ịchịkọba ya bụ oke mmemme, ma kọwaa mmemme iri ọhụrụ dịka mmemme e ji akwalite ọdịnala na omenala Igbo. ", "author": "Izunna Okafor", "title": "Nteje Emeela Emume Ịlọ Mmụọ Nke Ahọ 2021", "category": "Mmemme"},
{"text": "Oke mmemme ahụ dọtàrà ndị eze ọdịnala obodo dị iche iche, tinyere onyeisi ụlọọrụ na-ahụ maka njem awele, bụ ụlọọrụ 'Federal Road Safety Corps (FRSC)', bụ Maazị Adeoye Irelewuyi; onyeisi òtù 'Asaba Development Union Worldwide', Ọkammụta Epiphany Azinge; onyeisi ụlọụka 'Living Olive Evangelical Outreach Ministry', bụ  Chijindu Samuel, tinyere ọtụtụ ndị ọzọ so n'isi ọchịchị steeti ahụ.", "author": "Izunna Okafor", "title": "Nteje Emeela Emume Ịlọ Mmụọ Nke Ahọ 2021", "category": "Mmemme"},
{"text": "Igbo sị na ọ na-abụ akụ ruo ụlọ a mara onye kpara ya; maka na ọ na-adị mma mbazụ gwute ọgwụ, ọ laa azụ.", "author": "Izunna Okafor", "title": "A Dụọla Ndị Anambra Ka Ha Na-Ewelataru Akụnụba Ha Ụlọ", "category": "Mmemme"},
{"text": "Ka ọ dị taa, a kọwaala mkpa ọ dị na onye ọbụla bụ nwaafo steeti Anambra bi na mpaghara ebe dị iche iche n'ala Nigeria nakwa mba ofesi ga na-erube isi nye ọkpụkpọ oku Akụ Ruo Ụlọ ahụ gọọmenti steeti ahụ na-akpọ, site n'ịdị na-ewelataru àkụ ya ụlọ.", "author": "Izunna Okafor", "title": "A Dụọla Ndị Anambra Ka Ha Na-Ewelataru Akụnụba Ha Ụlọ", "category": "Mmemme"},
{"text": "Aka na-achị steeti Anambra, bụ Gọvanọ Willie Obianọ bụ ya kpọnwòrò òkù a ọzọ n'okwu ya na mmemme ịgbape ụlọ nkwariakụ 'CM Comfort Hotel And Suites' dị n'Awkụzụ, n'okpuruọchịchị ime obodo Oyi, na steeti ahụ.", "author": "Izunna Okafor", "title": "A Dụọla Ndị Anambra Ka Ha Na-Ewelataru Akụnụba Ha Ụlọ", "category": "Mmemme"},
{"text": "N'okwu ya n'ebe ahụ oge ọ na-agbape ụlọ nkwariakụ, nke ọ bụ Komishọna na-ahụ maka ewumewu ụlọ na steeti ahụ, bụ Maazị Michael Okonkwo nọ̀chìrì anya ya, mere ka a mara na ọchịchị nọ ugbua na steeti ahụ ewetela ezi nchekwa bụ ịgbà, ma mekwa ka ọnọdụ dị larịị maka ndị ji ego achụ ego, ya na iji mee ka azụmahịa na ọrụ na-agawanye n'ihu n'ime steeti ahụ. O kèlèkwàrà onye rụrụ ụlọ nkwariakụ ahụ, bụ Maazị Chinedu Egbunna maka iwèlàtàrù àkụnụba ya ụlọ wee rụọ ya bụ agadaga ụlọ nkwariakụ, ma gbaa akaebe na nke ahụ ga-adọnyere ọchịchị ya ukwu n'ọrụ mmepe ahụ ọ na-arụ na steeti ahụ ma nyekwa aka n'ikewàpụtara ndị ntorobịa steeti ahụ ohere ọrụ.", "author": "Izunna Okafor", "title": "A Dụọla Ndị Anambra Ka Ha Na-Ewelataru Akụnụba Ha Ụlọ", "category": "Mmemme"},
{"text": "Ya bụ Gọvanọ jizịrị ohere ahụ wee kpọkuo ma dụọ ndị Anambra ka ha ñòmie ya bụ ihe Maazị Egbuna mere, site n'iwèlàtàru akụnụba ha ụlọ, iji nye aka kwàlite ọnụego na-abàta n'àkpà gọọmenti steeti ahụ, bụkwa nke ga-enyere gọọmenti aka n'ọrụ mmepe ya n'ime steeti ahụ.", "author": "Izunna Okafor", "title": "A Dụọla Ndị Anambra Ka Ha Na-Ewelataru Akụnụba Ha Ụlọ", "category": "Mmemme"},
{"text": "Na ntụnye nke ya, Kọmishọna na-ahụ maka azụmahịa, ụlọ mmepụta ngwaahịa na nkewàpụta akụnụba na steeti ahụ, bụ Maazị Uchenna Okafor kèlèrè Gọvanọ Obianọ maka inwòghàrị ngalaba dị icheiche na steeti ahụ na ịkwàlite ọnọdụ obibindụ ụmụafọ steeti ahụ, ma gbazie akaebe na ụlọ nkwariakụ ọhụrụ ahụ ga-enye aka n'ime ka ọtụtụ ndị ntorobịa nwee ọrụ.", "author": "Izunna Okafor", "title": "A Dụọla Ndị Anambra Ka Ha Na-Ewelataru Akụnụba Ha Ụlọ", "category": "Mmemme"},
{"text": "Ọ gwakwa Ndị Anambra ka ha ñomie nke ahụ ma sikwa n'ụzọ dị etu ahụ, nyere gọọmenti aka n'ọrụ, ma tụnyekwa ụtụ nke ha na mmepe obodo, n'ihi na nke ahụ abụghị ihe e kwesiri ịhapụrụ naanị gọọmenti ka o mee, ọkachasị dịka o siri metụta ikewàpụta ohere ọrụ.", "author": "Izunna Okafor", "title": "A Dụọla Ndị Anambra Ka Ha Na-Ewelataru Akụnụba Ha Ụlọ", "category": "Mmemme"},
{"text": "Na mbụ n'okwu ya, onye nwe ya bụ ụlọ nkwariakụ, bụ Maazị Chinedu Egbuna kwuru na ebumnobi o jiri bịa rụọ ihe ahụ n'ime steeti ahụ bụ iji gbaso ma zakwa ọkpụkpọoku Akụ Ruo Ụlọ ahụ Gọvanọ Obianọ na-akpọ Ndị Anambra ka ha welataruo akụnụba ha ụlọ.", "author": "Izunna Okafor", "title": "A Dụọla Ndị Anambra Ka Ha Na-Ewelataru Akụnụba Ha Ụlọ", "category": "Mmemme"},
{"text": "Ọ kpọpụtasịrị uru dị icheiche nke ahụ ga-ewèta, ma kpọkuzie ọhaneze ka ha bịa na-atụnyere ụlọ nkwariakụ ahụ, na-agbakwa ya aka ahịa, ọbụladị dịka o mere ka a mara na ya bụ ụlọ nkwariakụ nwèrè akụrụngwa ihe dị icheiche a na-ahụta n'ụlọ nkwariakụ ọgbaraọhụrụ nà ndị ọrụ ma nke ekwe na-akụ n'ọrụ ahụ.", "author": "Izunna Okafor", "title": "A Dụọla Ndị Anambra Ka Ha Na-Ewelataru Akụnụba Ha Ụlọ", "category": "Mmemme"},
{"text": "Ụfọdụ ndị ukwu ndị ukwu sonyere na mmemme ahụ gụnyèrè onyeisi ọrụ oyibo na steeti Anambra, bụ Ọkammụta Harry Uduh; Kọmishọna na-ahụ maka ihe na-eme na mba ofesi, omenala na njem nlegharịanya, bụ Dọkịta Kenneth Anierobi, onyeisi ụlọọrụ Chinmark Groups, bụ Injinia Marksman Ijiomah, tinyere ndị ọzọ.", "author": "Izunna Okafor", "title": "A Dụọla Ndị Anambra Ka Ha Na-Ewelataru Akụnụba Ha Ụlọ", "category": "Mmemme"},
{"text": "A kpọkuola ma dụọ ndị ntorobịa ka ha sepụ aka n'ihe ọbụla gbasaara ịñụ, ịkpọ, maọbụ ịtụ mgbere ọgwụ ike, n'ihi ọtụtụ ọghọm na ihe égwù dị icheiche dị na ya.", "author": "Izunna Okafor", "title": "A Dụọla Ndị Ntorobịa Ka Ha Sepụ Aka n'Ọgwụ Ike", "category": "Mmemme"},
{"text": "Kọmishọna na-ahụ maka ndị ntorobịa na steeti Anambra, bụ Ọkammụta Theresa Obiekezie bụ ya nyere ndụmọdụ a na mmemme otu ụbọchị ụlọọrụ ahụ chịkọbàrà maka inye ndị ntorobịa nkụzi na ndụmọdụ ma kọwakwara ihe ha kwesiri ịma banyere ọgwụ ike.", "author": "Izunna Okafor", "title": "A Dụọla Ndị Ntorobịa Ka Ha Sepụ Aka n'Ọgwụ Ike", "category": "Mmemme"},
{"text": "Ya bụ mmemme nkụzi bụ nke weere ọnọdụ n'obodo Otuocha, bụ isi obodo okpuru ọchịchị 'Anambra East', ma bụrụkwa nke a nọrọ na ya wee nye ndị ntorobịa ahụ nkụzi site n'aka ndị dị icheiche ọnụ na-eru n'okwu.", "author": "Izunna Okafor", "title": "A Dụọla Ndị Ntorobịa Ka Ha Sepụ Aka n'Ọgwụ Ike", "category": "Mmemme"},
{"text": "N'okwu mmàlite ya n'ebe ahụ, Kọmishọna Obiekezie kọwààrà ndị ntorobịa ahụ ihe ọghọm na ihe egwubdị icheiche dị n'ọgwụ ike, ọkachasị dịka o siri metụta ụbụrụ, ahụike na ọdịnihu mmadụ, akụnụba, mmekọrịta mmadụ na ibe ya, gburugburu na obodo n'izugbe; ma kpọkuo ndị ntorobịa ka ha sepụ aka n'ọgwụ ike, iji zèèré imemìlà ndụ ha.", "author": "Izunna Okafor", "title": "A Dụọla Ndị Ntorobịa Ka Ha Sepụ Aka n'Ọgwụ Ike", "category": "Mmemme"},
{"text": "Ọ katọrọ ma gbarụọ ihu bànyere etu ndị mmadụ, ọkachasị ndị ntorobịa si akpọ/añụ ọgwụ ike ahụ a na-akpọ mkpụrụmmiri taa, bụkwazị nke tinyegoro ọtụtụ n'ime ha n'ajọ ọnọdụ dị icheiche, na-akpasàsị ha anya ma mekwa ka ha na-ebibìsi ngwongwo na akụnụba ndị mmadụ, na-etinyekwa anya n'imë mpụ na arụrụala.", "author": "Izunna Okafor", "title": "A Dụọla Ndị Ntorobịa Ka Ha Sepụ Aka n'Ọgwụ Ike", "category": "Mmemme"},
{"text": "O kwukwazịrị na ọ bụ n'ihi ihe ndị ahụ ka ha jiri chịkọba ya bụ mmemme inye nkụzi megide ọgwụ ike, n'ihi na ọ bụ ebumnobi Gọvanọ Willie Obianọ ịkpọpụ uche ndị ntorobịa steeti ahụ pụọ n'ihe ọbụla na-ewete ala adịghị mma, ya na inye ha nkwàdo kwesiri ekwesi, bụkwazị nke ọ na-eme kemgbe ọ batara n'ọkwa ọchịchị.", "author": "Izunna Okafor", "title": "A Dụọla Ndị Ntorobịa Ka Ha Sepụ Aka n'Ọgwụ Ike", "category": "Mmemme"},
{"text": "Oke ọñụ̀ dara na nsonso a n'obodo Ihiala dị n'okpuru ọchịchị steeti Anambra, dịka ndị obodo ahụ merùbèrè mmemme iri ji ọhụụ ha nke ahọ 2021.", "author": "Izunna Okafor", "title": "Ihiala Eriela Ji Ọhụụ", "category": "Mmemme"},
{"text": "Mmemme Ịwa Ji ahụ e mere n'ama egwuregwu ụlọakwụkwọ 'Odoata Central School', ma bụrụkwa nke e jiri mmemme ịka ụka weere ọnọdụ n'ụlọụka 'Saint Martin of Tours Parish, Ihiala' wee malite.", "author": "Izunna Okafor", "title": "Ihiala Eriela Ji Ọhụụ", "category": "Mmemme"},
{"text": "Ya bụ óké mmemme dọtàrà ụmụafọ obodo ahụ nọgasị n'ebe dị icheiche, ndị ikwu na ibe, ndị nwadiala, ndị enyi, ndị agbatobi na ndị ọzọ na-echèré obodo ahụ ezi echichè.", "author": "Izunna Okafor", "title": "Ihiala Eriela Ji Ọhụụ", "category": "Mmemme"},
{"text": "Mmemme ahụ màlitezịkwàrà n'uju oge e jiri egwu ọdịnala we dubàta eze ọdịnala obodo ahụ na ndị Ichie ya, Ndị Ogbuehi na ndị òtù Oluoha na mmemme ahụ; emume wee kpòghara ọkụ.", "author": "Izunna Okafor", "title": "Ihiala Eriela Ji Ọhụụ", "category": "Mmemme"},
{"text": "N'okwu ya oge ọ na-agọ ọjị na mmemme ịwa ji ahụ, eze ọdịnala Ihiala, bụ Igwe Thomas Obidiegwu kelere Chineke maka ọrụ ọma ya n'isi ụmụafọ obodo ahụ, ọkachasị n'ihi ndụ, ngọzị, udo na ọganihu nke o jiri chọọ ha mma, ya na amara o nyere ha, ha wee kọọ ihe n'ubi ma dịkwa ndụ weta ihe ha kọnyèrè n'ubì.", "author": "Izunna Okafor", "title": "Ihiala Eriela Ji Ọhụụ", "category": "Mmemme"},
{"text": "O kelekwara aka na-achị steeti Anambra, bụ Gọvanọ Willie Obianọ, maka ụzọ dị icheiche o sigoro nwògharịa ngalaba niile nke steeti ahụ, ọkachasị ngalaba ọrụ ugbo; etu o siri kwàlite ọnọdụ obibindụ ụmụafọ steeti ahụ, ma wetekwa ọnọdụ mmepe tọrọ atọ n'ime-ime obodo dị icheiche na steeti ahụ.", "author": "Izunna Okafor", "title": "Ihiala Eriela Ji Ọhụụ", "category": "Mmemme"},
{"text": "O kwezịrị nkwà na Ndị Ihiala ga-aga n'ihu ịkwadò ọchịchị nọ ugbua na steeti ahụ, ọbụladị dịka ọ kpọkukwàrà ụmụafọ obodo ahụ ka ha sonyesie ike na nnwògharị ahụ na-aga n'ihu ugbua na ngalaba ọrụ ugbo n'ime steeti ahụ, ọkachasị dịka o siri metụta Ugbo Azụ Ụnọ, n'ihi na úrù dị icheiche dị n'ọrụ ugbo.", "author": "Izunna Okafor", "title": "Ihiala Eriela Ji Ọhụụ", "category": "Mmemme"},
{"text": "N'okwu nke ya, otu onye n'ime ndị bịara mmemme ahụ, ma bụrụkwa Kọmishọna na-ahụ maka mgbasaozi na ịkụziri ọhaneze ihe ha kwesiri ịma, bụ Maazị C-Don Adinuba kọwara mmemme iri ji ọhụụ dịka oge e ji enye Chineke ekele maka owuwe ihe ubì, ya na oge e ji akwanyere ji ùgwù dịka eze ihe a kọrọ n'ubì, ma kpakwa maka ọdịmma obodo. ", "author": "Izunna Okafor", "title": "Ihiala Eriela Ji Ọhụụ", "category": "Mmemme"},
{"text": "O nyere ndị obodo ahụ ndụmọdụ ka ha gaa n'ihu inye ọchịchị Gọvanọ Obianọ nkwàdo ka o wee rụzuo ọrụ ọma ahụ ọ malitegoro na steeti ahụ n'ozuzuokè; ọbụnadị dịka ọ kpere ka Chineke were aka ya họpụta onye ga-anọchi anya Gọvanọ Obianọ site na nhọpụta ọkwa gọvanọ a ga-eme n'abalị isii nke ọnwa Nọvemba ahọ a.", "author": "Izunna Okafor", "title": "Ihiala Eriela Ji Ọhụụ", "category": "Mmemme"},
{"text": "Na ntụnye nke ya, onyeisioche òtù ọrụ pụrụ iche haziri mmemme ahụ, bụ Maazị Ody Chukwube kèlèrè eze ọdịnala obodo ahụ, bụ Igwe Obidịegwu maka ọmarịcha ọchịchị ya n'obodo ahụ, rụtụsịa aka n'ụfọdụ ụzọ dị icheiche ọchịchị ya sigoro kwàlite mmepe obodo ahụ, ma kpọkuo ya ka o jisie ike n'ọrụ; ọbụladị dịka o kpere ka Chineke gaa n'ihu inye ya amamihe na ogologo ndụ.", "author": "Izunna Okafor", "title": "Ihiala Eriela Ji Ọhụụ", "category": "Mmemme"},
{"text": "Ọtụtụ ndị ọzọ so n'isi ọchịchị steeti Anambra, ndị selitere isi n'ọrụ gọọmenti, ndị na-egwu okwe ndọrọndọrọ ọchịchị, na ọtụtụ ndị ọzọ e ji okwu ha agba ìzù na ngalaba dị icheiche sonyèrè na mmemme ahụ.", "author": "Izunna Okafor", "title": "Ihiala Eriela Ji Ọhụụ", "category": "Mmemme"},
{"text": "Dịka oriri ana eri kwa afọ na mpaghara ala Igbo niile iji n'akwalite omenaala Igbo, udo na ọṅụ nke obodo, mmemme iri Ji ọhụrụ bụ otu ụzọ nime oriri ejiri mara ndi Igbo.", "author": "Izunna Okafor", "title": "Igwe Ezinato Emeela Mmemme Awamji Ọhụrụ Nke Afọ N'Enugwu-Agidi", "category": "Mmemme"},
{"text": "Mmemme a bụ nnọọ nke emere n'ụdị pụrụ iche na obodo Enugwu-Agidi nke dị n'okpuru ọchịchị Njikoka, oge Eze ọdịnala na achị obodo ahụ bụ Igwe Izuchukwu Daniel Okekeonyeocha, Igwe Ezinato mere mmemme Awam Ji Ọhụrụ nke afọ a na obi ya.", "author": "Izunna Okafor", "title": "Igwe Ezinato Emeela Mmemme Awamji Ọhụrụ Nke Afọ N'Enugwu-Agidi", "category": "Mmemme"},
{"text": "Nke a mere ụzụ mmadụ ji were tụọ na be Igwe oge ahụ. Mmanwụ di iche iche dịka Ajọfịa, Ijere na ndi ọzọ gbarakwara. Otu di iche iche nke gunyere nwoke na nwaanyị nakwaazị nakwa ụmụaka bịara ya bụ mmemme. Ha nyerekwara Igwe Ezinatọ onyinye di iche iche.", "author": "Izunna Okafor", "title": "Igwe Ezinato Emeela Mmemme Awamji Ọhụrụ Nke Afọ N'Enugwu-Agidi", "category": "Mmemme"},
{"text": "N'okwu ya oge ọ na awa Ji, Igwe Okekeonyeocha kelele Chineke maka ọrụ ugbo na owuwe ihe ubi nke afọ a, ma bụrụ nke o kwuru na ọ bụ ọpụrụ iche.", "author": "Izunna Okafor", "title": "Igwe Ezinato Emeela Mmemme Awamji Ọhụrụ Nke Afọ N'Enugwu-Agidi", "category": "Mmemme"},
{"text": "Ọ kọwara na mmemme ahụ bụ nnọọ nke maritere n'oge gboo ma bụrụ nke ana eme na emesịa Ifejiọkụ tupu ezinụlọ ọbụla amarite iri Ji ọhụrụ ma gaanihu kwue na ọ bụ \"Otite Nze\" n'asụsụ obodo ha. Ọrịọkwara ka onye ọbụla tinye aka na ọlụ ugbo iji na kọpụta erimeri nke ugwuu.", "author": "Izunna Okafor", "title": "Igwe Ezinato Emeela Mmemme Awamji Ọhụrụ Nke Afọ N'Enugwu-Agidi", "category": "Mmemme"},
{"text": "N'okwu nke ya, onye rụbugoro ọrụ dịka onyeisi Ifite vileji nke Enugwu-Agidi bụ Sunday Okoye kọwara Igwe Ezinatọ dịka mmadụ ọra nakwa Igwe obodo kwadoro ma kwue na epkere ya bụ na mmemme Awam Ji afọ ọzọ ga amakarị nke afọ a.", "author": "Izunna Okafor", "title": "Igwe Ezinato Emeela Mmemme Awamji Ọhụrụ Nke Afọ N'Enugwu-Agidi", "category": "Mmemme"},
{"text": "Ọ kọwara mmemme Awam Ji ahụ dịka ụzọ ọzọ esi ekele Chineke maka ọgọ na afọma ya n'ebe ha nọ nakwa owuwe ihe ubi nke afọ ọbụla, ma gaa n'ihụ kwue na Ji bụ isi ihe ubi n'ime nkpụrụ ihe ndi ọzọ ana akọrọ akọ.", "author": "Izunna Okafor", "title": "Igwe Ezinato Emeela Mmemme Awamji Ọhụrụ Nke Afọ N'Enugwu-Agidi", "category": "Mmemme"},
{"text": "Okwukwaziri na mmemme ahụ na eweta agamnihu na obodo nakwa ezi mmekọrịta mmadụ na ibe ya.", "author": "Izunna Okafor", "title": "Igwe Ezinato Emeela Mmemme Awamji Ọhụrụ Nke Afọ N'Enugwu-Agidi", "category": "Mmemme"},
{"text": "Onye bụ Onye ode akwụkwọ otu ọgbọ akpọrọ Ndụbisi Agegrade nke obodo ahụ bụ Hon Chibuzo Udegbunam kelele Igwe Ezinato maka ya bụ mmemme ọchịkọbara. Ọ gara n'ihụ kpee ekpere ka Chineke nye ha ogologo ndụ na arụisiike ma dụọ ụmụntorobịa ndumọdụ inwe mmasị ikọpụta ihe erimeri di iche iche.", "author": "Izunna Okafor", "title": "Igwe Ezinato Emeela Mmemme Awamji Ọhụrụ Nke Afọ N'Enugwu-Agidi", "category": "Mmemme"},
{"text": "Ụfọdụ ndi Nze na Ọzọ obodo Enugwu-Agidi nọ na mmemme a gụnyere Onyeisi Amalgamated Enugwu-Agidi Brother Union, Abuja branchi, Ichie Uchenna Okafor, Ozo Engr Samuel Oraegbunam, Ọzọ Nwokemeeleibeya, Ichie Ochinanwata na ndi ọzọgasi.", "author": "Izunna Okafor", "title": "Igwe Ezinato Emeela Mmemme Awamji Ọhụrụ Nke Afọ N'Enugwu-Agidi", "category": "Mmemme"},
{"text": "Ndi mmadụ ndi ọzọ gunyere Engr Martins Okoye, Sir Sunny Okoye, Obinna Nwankwọ, Chukwudi Ifenna wee diri gaba.", "author": "Izunna Okafor", "title": "Igwe Ezinato Emeela Mmemme Awamji Ọhụrụ Nke Afọ N'Enugwu-Agidi", "category": "Mmemme"},
{"text": "Ụlọ ezumezu nke ọba akwụkwọ steeti Anambra juru kpụmkpụm n'ọnụ n'isi ngwụcha izuụka gara aga, dịka e merubere ótù óké mmemme nkwàlite njirimara na omenala Igbo, ma kpọkukwa ndị Igbo n'ụwa gbaa gburugburu ka ha na-akwàlite omenala, ọdịnala na njirimara Igbo, ka o wee ghara ịnwụ maọbụ fuo.", "author": "Izunna Okafor", "title": "Ka Anyị Tụọ Alò 2021: A Kpọkuola Ndị Igbo Ka Ha Chekwaa Omenala, Njirimara na Ọdịnala Ha", "category": "Mmemme"},
{"text": "Ọkpụkpọoku a bụ isi sekpụ ntị n'àgbà nke abụọ nke mmemme Nkụzi Oziọma Ọdịnanị (bụ 'Oziọma Ọdịnanị Lecture Series'), nke a kpọrọ 'Ka Anyị Tụọ Alo 2021', bụkwa nke weere ọnọdụ n'Ọba Akwụkwọ Ọkammụta Kenneth Dike dị n'Awka bụ isi obodo steeti Anambra.", "author": "Izunna Okafor", "title": "Ka Anyị Tụọ Alò 2021: A Kpọkuola Ndị Igbo Ka Ha Chekwaa Omenala, Njirimara na Ọdịnala Ha", "category": "Mmemme"},
{"text": "N'okwu mmalite ya n'ebe ahụ onyenhàzi ihe mmemme ahụ ma bụrụkwa onye na-eme ihe mmemme Oziọma Ọdịnanị n'ikuku n'ụlọ mgbasaozi 'Anambra Broadcasting Service' (ABS, 88.5 FM), bụ Maazị Chukwubụdike Ụgbaja kọwara na mmemme ahụ bụ nke ha na-anọ na ya wee na-akparịta ụka, na-atụ arò na-awa okwu àgbà, dịka o siri metụta ọnọdụ, nkwalite na nchekwa omenala Igbo, ọdịnala Igbo na ihe dị icheiche e jiri mara ndị Igbo.", "author": "Izunna Okafor", "title": "Ka Anyị Tụọ Alò 2021: A Kpọkuola Ndị Igbo Ka Ha Chekwaa Omenala, Njirimara na Ọdịnala Ha", "category": "Mmemme"},
{"text": "O kelere ụlọọrụ 'Anambra Newspapers and Printing Corporation', ANPC (bụ ụlọ mbipụta akwụkwọ akụkọ National Light, Ka Ọ Dị Taa na Sportslight Xtra); ụlọ mgbasaozi 'Anambra Broadcasting Service' (ABS); ndị ihe Oziọma Ọdịnanị na-amasị, na ndị ọzọ sonyegoro ma na-akwàdo ihe mmemme ahụ kemgbe ahọ olenaole gara aga, ma dụzie ndị Igbo ọdụ ka ha jiri ọdịnala ha kpọrọ ihe.", "author": "Izunna Okafor", "title": "Ka Anyị Tụọ Alò 2021: A Kpọkuola Ndị Igbo Ka Ha Chekwaa Omenala, Njirimara na Ọdịnala Ha", "category": "Mmemme"},
{"text": "Na mbụ n'ozi nnọọ ya, onyeisi Ọba Akwụkwọ Anambra, bụ Dọkịta Nkechi Udeze rụtụrụ aka n'ụfọdụ ọrụ dị icheiche ọba akwụkwọ ọhaneze na-arụ n'ịkwàlite na ichekwaba asụsụ na omenala Igbo, ma kpọkuo onye ọbụla bụ nwa afọ Igbo ka o tinye aka n'ọrụ ma tụnyekwa ụtụ nke ya n'ichekwa asụsụ Igbo ka ọ ghara ịnwụ dịka òtù mba ụwa UNESCO siri buo n'amụma nà asụsụ ahụ ga-anwụ oge adịghị anya.", "author": "Izunna Okafor", "title": "Ka Anyị Tụọ Alò 2021: A Kpọkuola Ndị Igbo Ka Ha Chekwaa Omenala, Njirimara na Ọdịnala Ha", "category": "Mmemme"},
{"text": "N'okwu ya n'ebe ahụ, onyeisi ụlọ mgbasaozi 'Anambra Broadcasting Service', Dọkịta Uche Nworah gbàrà akaebe na atụmatụ ahụ na-agawanye n'ihu ma na-achọkwazị ịghọ nnukwu òtù; ọbụladị dịka o kwere nkwà na ụlọọrụ ABS ga-aga n'ihu na-akwàdo atụmatụ ahụ. O tòkwàrà ịmamma nke ọnatarachi na omenala Igbo.", "author": "Izunna Okafor", "title": "Ka Anyị Tụọ Alò 2021: A Kpọkuola Ndị Igbo Ka Ha Chekwaa Omenala, Njirimara na Ọdịnala Ha", "category": "Mmemme"},
{"text": "N'akụkụ nke ya, onyeisi ụlọọrụ 'Anambra Newspapers and Printing Corporation' (ANPC), Maazị Chuka Nnabuife wepụtara atụmatụ 'Lataba'/'Nataba', bụ nke yiri atụmatụ Akụ Ruo Ụlọ, ma kpọkuo ndị Igbo ka ha cheghachi echiche azụ ma laghachi azụ na mgbọrọgwụ ha, bụ omenala ha, bụkwazị nke ọtụtụ n'ime ha na-agbakụtazị azụ n'íké n'íké ugbua ma na-agbasòzị omenala ndị ọcha.", "author": "Izunna Okafor", "title": "Ka Anyị Tụọ Alò 2021: A Kpọkuola Ndị Igbo Ka Ha Chekwaa Omenala, Njirimara na Ọdịnala Ha", "category": "Mmemme"},
{"text": "O chètààrà Ndị Igbo na ọdịmma na ọdịnihu omenala Igbo dị n'aka aha, maka na o nweghị onye ga-ahapụ omenala nke ya bịa ichekwara ndị Igbo nke ha.", "author": "Izunna Okafor", "title": "Ka Anyị Tụọ Alò 2021: A Kpọkuola Ndị Igbo Ka Ha Chekwaa Omenala, Njirimara na Ọdịnala Ha", "category": "Mmemme"},
{"text": "N'okwu ha n'ótù n'ótù, onye na-eme ihe mmemme Ifeọmamebe n'ikuku n'ụlọ mgbasaozi ABS 88.5 FM, bụ Maazị Ifeomamebe Orjiako; onyeisi ụlọọrụ 'OVUS Engineering Limited', bụ Injinia Obi Vincent Ugochukwu; onyeisi ụlọọrụ 'Zero Energy Healing Touch' ma bụrụkwa onye chọpụtara òtù Ụmụ Anyanwụ Ọra, bụ Maazị Arinze Aghaeze; onye na-eti egwu, bụ Maazị Ndubuisi Ibemesi kelere ndị chịkọbara ihe mmemme ahụ maka ọmarịcha atụmatụ ahụ, ma kpọpụtasịa ọtụtụ uru dị icheiche dị n'ịlaghachi azụ n'omenala Igbo.", "author": "Izunna Okafor", "title": "Ka Anyị Tụọ Alò 2021: A Kpọkuola Ndị Igbo Ka Ha Chekwaa Omenala, Njirimara na Ọdịnala Ha", "category": "Mmemme"},
{"text": "E wezuga nkụzi dị icheiche e nyere na mmemme ahụ, a nọkwara na n'ebe ahụ mee ihe ngosi site n'aka ndị òtù dị icheiche, ma mekwa asọmpi ịwa ọjị, bụ nke ụmụakwụkwọ mahadum mere, tinyere ọtụtụ ihe ndị ọzọ.", "author": "Izunna Okafor", "title": "Ka Anyị Tụọ Alò 2021: A Kpọkuola Ndị Igbo Ka Ha Chekwaa Omenala, Njirimara na Ọdịnala Ha", "category": "Mmemme"},
{"text": " ", "author": "Izunna Okafor", "title": "Ndị Idemili Emeela Emume Ụbọchị Idemili nke Ahọ 2021", "category": "Mmemme"},
{"text": "Ọ kpọtụrụ akpọtụ ma zụọ azụọ na nsonso a, dịka ụmụafọ Idemili jiri oke ọñụ wee mee mmemme Ụbọchị Idemili nke ahọ 2021.", "author": "Izunna Okafor", "title": "Ndị Idemili Emeela Emume Ụbọchị Idemili nke Ahọ 2021", "category": "Mmemme"},
{"text": "Ya bụ oke mmemme bụ nke weere ọnọdụ n'ụlọ ezumezu 'Eziowelle Civic Center' dị n'okpuru ọchịchị ime obodo 'Idemili North' nke steeti Anambra, ma bụrụkwa nke a chịkọbara site n'aka òtù Nzuko Ime-obi Idemili, nke jikọtara obodo iri na asaa mejùpụtàrà okpuru ọchịchị 'Idemili North' na 'Idemili South' nke steeti Anambra.", "author": "Izunna Okafor", "title": "Ndị Idemili Emeela Emume Ụbọchị Idemili nke Ahọ 2021", "category": "Mmemme"},
{"text": "N'okwu ya na mmemme ahụ, eze ọdịnala obodo Ojoto, bụ Igwe Gerald Mbamalụ, kọwara mmemme  dịka oke mmemme pụrụ iche ụmụafọ Idemili na-emerube na mgbe na mgbe ma bụrụkwa nke na-akpọkọlọta ụmụafọ sitere obodo iri na asaa dị n'okpuru ọchịchị abụọ mejupụtara Idemili. ", "author": "Izunna Okafor", "title": "Ndị Idemili Emeela Emume Ụbọchị Idemili nke Ahọ 2021", "category": "Mmemme"},
{"text": "O mekwara ka a mara na nke ahụ bụ agba nke atọ a na-eme mmemme ahụ, kọwakwa na a na-anọ na ya bụ mmemme wee na-egosipụta ịma mma nke ọnatarachi na omenala ndị Igbo, ọkachasị ihe e jiri mara Idemili.", "author": "Izunna Okafor", "title": "Ndị Idemili Emeela Emume Ụbọchị Idemili nke Ahọ 2021", "category": "Mmemme"},
{"text": "A nọkwara na mmemme ahụ wee nye onyinye nkwanyeugwu dị icheiche na echichi ọdịnala nyegara ụmụafọ Idemili na-eme nke ọma na ngalaba ha dị icheiche nà ndị e nyochagoro ma hụta ha dịka ndị kwesiri ekwesi inye ya bụ nkwanyeùgwù na echichi ọdịnala, n'ihi otu ihe maọbụ nke ọzọ ha mere.", "author": "Izunna Okafor", "title": "Ndị Idemili Emeela Emume Ụbọchị Idemili nke Ahọ 2021", "category": "Mmemme"},
{"text": "Otu onye n'ime ndị e chibere echichi ọdịnala ụbọchị ahụ, bụ Maazị Emmanuel Okafor, bụ onye e nyere echichi dịka Igwulube Idemili, n'ihi ọrụ enyemaka na ọrụ obi ebere dị icheiche ọ rụgoro, ya na ụzọ dị icheiche o sigoro nyere ụmụ mmadụ aka ma tụnyekwa ụtụ na mmepe obodo ya bụ Ojoto, na Idemili n'izugbe.", "author": "Izunna Okafor", "title": "Ndị Idemili Emeela Emume Ụbọchị Idemili nke Ahọ 2021", "category": "Mmemme"},
{"text": "N'okwu ya n'ebe ahụ, Maazị Okafor, onye bụ nwa afọ Ojoto ma bụrụkwa onye na-azụ ahịa a mà àma, kelere ndị Idemili na eze ọdịnala obodo iri na asaa dị n'Idemili maka ịhụta ya dịka onye tozuru oke na onye kwesiri ekwesi, wee gbakọọ aka chie ya echichi ahụ.", "author": "Izunna Okafor", "title": "Ndị Idemili Emeela Emume Ụbọchị Idemili nke Ahọ 2021", "category": "Mmemme"},
{"text": "Dịka ọ na-enyekwa Chineke ekele maka ịgọzi ya na isikwa n'aka ya na-agọzi ndị ọzọ, ya bụ nwa amadi kwere nkwà na ọ ga-aga n'ihu ịkwàdò ụmụ mmadụ na ịtụnye ụtụ nke ya mmepe obodo, site n'inye aka Chineke.", "author": "Izunna Okafor", "title": "Ndị Idemili Emeela Emume Ụbọchị Idemili nke Ahọ 2021", "category": "Mmemme"},
{"text": "A nọrọ na mmemme ahụ rie ma ñụọ, mee ihe ngosi, ma gbakwa egwu ọdịnala dị icheiche.", "author": "Izunna Okafor", "title": "Ndị Idemili Emeela Emume Ụbọchị Idemili nke Ahọ 2021", "category": "Mmemme"},
{"text": "Izunna Okafor dere edemede a", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Akwamozu bụ e mee nwata ka e mere ibe ya. Ọ bụ otu n'ime emume zuru ụwa ọnụ ma bụrụkwa mmemme zuru ọnwa na ahọ ọnụ, maka na ụwa bụ ahịa na-azụ kwa ụbọchị; ndị na-eje eje ndị a na-ala ala.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Akwamozu bụ ùgwù ikpeazụ a na-akwanyere onye nwụrụ anwụ na emume ikpeazụ a na-emere ya iji sị ya gaa ije ya nke ọma. Nke a bụ n'ihi na ọ bịara ije ga-alarịrị ala, ụdị ogologo ọ sọkwara ije ya too; maka na o nweghị onye ga-epu ome n'ụwa a. Ndị ọbụla, ọbụnadị ndị Awụsa na ndị ọcha na-emegbàdo emume akwamozu maka na anwụọ elighị elu na-ebute anwụba ebighị ebi. Ọ bụ eziokwu na ndị ọbụla na agbụrụ dị iche iche nwere etu ha si eme nke ha, mana etu ọbụla e siri mee ya, ihe adịghị mgbagha bụ na a kwaala ozu.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "N'ala Igbo, a hụtara akwamozu dịka mmemme 'ọ bụ m ka ọ bụ gị?' maka na ebe onye na-akwa mmadụ ka ọ na-akwa onwe ya. Òkù ọnwụ bụ mgbe chi onye ụwa jiri kpọọ ya maka na ụwa bụ ahịa, onye zụchaa nke ya ọ laa. Onweghịkwa onye maara oge nke ya ga-abụ. Ọbụnadị ndị chere na ha na-ahụ ụzọ apụghị ịhụ mgbe ha ga-anwụ maka na ihe Chukwu zonahịrị Mmụọ ozi, ọ bụzị mmadụ pụrụ ịmata ya? Ọ bụ nke a mere na ndị Igbo ejighị akwamozu egwu egwu, ọkachasị n'oge mbụ.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Na mgbe gboo n'ala Igbo, ọ bụrụ na mmadụ nwụọ maọbụ e nwee ka e siri tie mkpu akwa, o wee bụrụ mkpu ọnwụ, ntị ọbụla nụrụ ya, ọbụnadị onye ntị ochi, ga-ebihapụ ihe ọbụla ọ na-eme ma agbara gaba ebe ahụ ozigbo ịga mara ihe na-akpọtụ. E ruo ebe ahụ, ọ bụrụ na isi dara n'ezie, onye ọbụla (ọkachasị ụmụnwaanyị) na-atawara akwa na-ebe iji besuo ozu ahụ. Ụfọdụ n'ime ha ndị enweghị obi na-ebekarịkwuzị ndị mmadụ nwụnahịrị, ọ kachasị ọ bụrụ ezigbo mmadụ, mmadụ ọha, maọbụ onye bụ isi a hụrụ kwaba okpu n'ezinụlọ nwụrụ.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Mgbe nke ahụ gachara, ụmụ okorobịa na-amalite gwube ílì ozigbo ozigbo maka olili ya n'ihi na o nweghị ihe dịka ụlọ nchekwa ozu n'oge ahụ. A sịkwa na ozu e lighị èlì nọ ọdụ ka nsị e kpoghị ekpo, maka na awọ kòó, a nụ isi ya. E lichaa ozu, ọ bụrụ na ọ bụ nke e nweghị ike ịkwa akwa oge ahụ n'ihi otu ihe maọbụ nke ọzọ; a ga-akànye ụbọchị a ga-akwa ya, ma zisasịara ndị nke ahụ metụtara ozi ka ha wee kwadobe, maka na ọ bụ mmadụ ka e ji aka.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Tupu ụbọchị akwamozu ahụ kpọmkwem, ndị inyom, bụ ụmụnwaanyị a lụtara n'ógbè ahụ maọbụ na okirikiri ahụ na-akpata ùkwù nkụ n'otu n'otu ma chute mmiri, buje n'ezinụlọ ahụ dịka enyemaka nke ha nyégárá ndị ahụ na ntụnye nke ha iji hụ na ya bụ akwamozu gàrà nke ọma. Ha na-agakwa rụchasịa ma zàchasịa mbara ebe ahụ niile, ọ na-eti korikori ka ọnwa, maka na ihe dị mma na anya gbara, ọbụnadị n'ebe e nwere ihe dị njọ. Ụmụnwoke na-agakwa gbuo achara na ígù nkwụ, were máá/rụọ ọwọkọ, ma gbochisikwa ebe e kwesiri ime mgbochi n'iji kwadobe ya bụ ebe maka akwamozu ahụ. ", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "N'echi ya bụ ụbọchị mmemme akwamozu ahụ kpọnkwem, onye ọbụla nọ n'obodo ahụ torugoro ihe e ji mmadụ eme na-apụta n'ùjú ma sonye na ya bụ mmemme anyammiri, ma 'ọnọ n'ụlọ ma ọnọ n'ọhịa' (ndị bi n'obodo ahụ na ndị obodo ahụ bi n'ebe dị iche iche). Nke a bụ n'ihi na ebe onye na-akwa mmadụ ka ọ na-akwa onwe ya. Gidigidi bụ úgwù ézè, maka na ọ zụọ gidigidi, a hụ ọhà, a mara na obodo nwere mmadụ. Nke ahụ wee bụrụ otu e si akwa ozu n'oge mbụ, bụ mgbe elu bụ ala ọsa, oge e ji mmadụ akpọrọ ihe karịa akụ, oge a na-emere ndị na-akwa ozu ebere, nà oge ndị na-akwa ozu na-emekwara onwe ha ebere.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Mana oge ugbua, ihe ndị a adịghịzịkwa otu ha dị na mbụ maka na amamihe kọzịrị ụkọ n'àkpà onye amamihe, ebe uche zuru oke funahịgokwàrà onye àkpà uche. Ihe niile wee na-adazị 'hakoro hakoro' maka na onye ghara ụzọ si ọhịa, ya na osisi ọhịa ana-alụ. Isi ghara èdè kụọ mkpi, ọgịga abụrụ ọgụ na mgba.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ugbua bụzị oge ọ ga-abụ mmadụ nwụọ, kama a ga-eli ya, e buru ya ga dọbagodi n'ụlọ nchekwa ozu, dịkà a ga-asị na ọ bụghịzị akwa ala ga-ata ya, maọbụ na ọ bụghị n'ala ka a ga-eli ya. Ozu onye ahụ ga-anọzịkwa ebe ahụ wee mụọ ọtụtụ ego, tinyere ọtụtụ ego ndị ọzọ a na-emefuzị n'akwamozu ugbua.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ugbua bụzịkwa oge mmadụ na-aga ree ala, ree ngwongwo ya, maọbụ mee ihe ndị ọzọ dị iche iche ka o wee nweta ego ọ ga-eji kwa ozu, maka na ndị mmadụ na-amàzị aka onye akwamozu ya ga-aka dàá ụda maọbụ kwòó èkwòó ugbua. O wee dịzie ka a ga-asị na a na-agba asara maọbụ na a na-eme mmemme okpensi. Nke a wee bụrụ n'ihi na ọ gbara anyị bụ ndị Igbo nchezọ, ihe akwamozu pụtara.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ugbua, ọtụtụ ndị nwere ndị nne na nna, ụmụnne, ndị ọrịa na ndị ogbenye dị iche iche n'ụlọ na-agbachị ha nkịtị ma leghàrá ha anya. Ma ha ana-anwụ ma ha ojì isi aga ije, ma ha èbì n'ụlọ akịrịka maọbụ ụlọ mere ndakpọsị, ma agụ ana-echi ha ọnụ n'ala; ndị nke ha ji ego achọghị ịma. O nweghị onye ọbụla ga-ajụ ha ka ọna-anwụ anwụ ka ọna-ete ete, ma ndị ụlọ ma ndị ama. ", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Mana ngwangwa onye ahụ mere kpọgèm n'ala, ọ bụrụ ọnwụ; ị hụ ka ndị be ya ga-esi màlite ịnyụsị ego ka nsị. Ha ga-ebugodi ụzọ kụtuo ụlọ ọkpọkịrị aja ahụ onye ahụ bì na ya, ma rụọ agidigba ụlọ elu ọhụụ ebe ahụ. Ha ga-ekpochasịkwa ebe ọbụla ma were ego tie ya ịgbà, ọ chawàpụ. Ọ dịzie ka a ga-asị na anya onye ahụ adịghị mma ịhụ ụlọ elu maọbụ ihe ọma na ndụ ya. Ụfọdụ na-aga zụọrọ onye ahụ akpati ozu kacha wee galaa ọnụ n'ahịa, dịka a ga-asị na ílì bụ ebe obibi, maọbụ na ego na-dị ha ahụ mma n'ọnwụ. Ụfọdụ ndị ọzọ na-agakwa bìé ego ma ọ bụ n'ihu arụsị ma ọ bụ n'ebe ndị ọzọ, ka ha wee mee ka akwamozu onye nke ha dakarịa ụda, ebe ụfọdụ na-eresisi ihe a gara eji zụpụta ndị dị ndụ, were ego ya kwaa onye nwụrụ anwụ.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ọbụnadị ndị ụka, ndị obodo, ụmụọkpụ na òtù dị iche iche na-achọzịkwa ka ha were ịtụ ụtụ gbuo onye na-akwa ozu. Nke ahụ wee bụrụ na ala adịghị mma bụ úrù ndị nze. Nke a gosiri n'ebe o doro anya na ndị ụka na ndị otu dị iche iche socha agbanye mmadụ anya n'oke mmefusi ego n'akwamozu site n'óké ụtụ afọ eju akpa ego ha na-ana onye na-akwa ozu. Ha na-ekwechiri ma gbaa isi akwarà nà onye dị ndụ ná-akwá ozu ga-akwụrịrị ụgwọ niile onye nwụrụ anwụ ji; ma e meghị ma ya, ha agaghị akwa ozu ahụ. Obi ebere adịghịzịkwa, ma ya fọdụzie obi nwanne. A na-eji ụtụ wee tichakọchaa onye na-akwa ozu ego dị ya n'aka, ma gwakwa ya ụdị nri na mmanya ọ ga-esi debere ha ụbọchị akwamozu ahụ.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ndị obodo dị iche iche enweghịzịkwa obi enyemaka ma ya fọdụzie inye onye na-akwa ozu nkwàdo maọbụ agbamume, dịka e si emebụ ya na mbụ oge elu bụ ala ọsa. Ihe ha na-emezị ugbua bụ ịbịa ñụsịrị onye na-akwa ozu mmanya ma risiere ya nri o ji akwọ ndị bịara akwa. Ụfọdụ na-echèkwubezị ụbọchị akwamozu echekwube n'ihi na ọ bụ n'ebe ahụ ka ha ga-eri nri ụtụtụ, nri ehihie na nri abalị ha ụbọchị ahụ tinyere mmanya ha ga-eji gbanyere ya ụgbọ nwamkpi.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ndi Igbo be anyị ọ bụzị gịnị na-eme?", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ọ bụzị a na-ekwu na ụlọ na-agba ọkụ, anyị ana-awụnyekuru ya abịrịbọ?", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ụfọdụ ndị bi ebe dị iche iche nụ na mmadụ nwụrụ n'obodo ha, ha anaghịdị akpọ n'ekwentị maọbụ zie ozi, ma ya fọdụzịe ịbata ụlọ maka akwamozu ya. Ha na-asị na ihe siri ike, dịka a ga-asị na ha onwe ha agaghị anwụzị anwụ, maọbụ na ọ bụghị mmadụ ga-eli ya.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ndị Igbo be anyị, ka anyị werenụ uche na-ata akara maka na ihe e mere na-ejighị uche na-aghọ nzuzu n'anya onye akpa uche.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ya mere, ka anyị burugodinụ ụzọ ghọta na akwamozu abụghị ịgba asara, ime okpensi maọbụ mmemme ekeresimeesi, nke o ji abụ mmemme alụmdinanwunye. Kama, ọ bụ ihe anyammiri na ihe iru uju, maka na ọ bụ mmadụ nwụrụ.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ka anyị kwụsị ịgbakọ ego na mkpọ chere mgbe mmadụ nwụọrọ ka anyị wee nyere ya aka. Ka anyị kwụsịkwa ịgbakụta onye nke anyị, onye ogbenye, onye ọrịa na ihe ndị ọzọ a ga-eme eme azụ rukwaa mgbe onye ahụ dara n'ụra ọnwụ, anyi e wee malite ịnyụlasị ego elu ka nsị, ịrụ ụlọ elu na ime ihe ndị ọzọ, iji sị na anyị kwara onye ahụ n'ụzọ dara ụda. Akpati abụghị ebe obibi, nke o ji abụ ebe mkpụrụobi onye ahụ ga-anọ ọnọdụ ebighị ebi.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ihe ndị a niile ga-enyere anyị aka ịhụ na anyị mere ihe ndị anyị kwesiri ime mgbe mmadụ ka na-ekù ume, ma nyekwara anyị aka belata oke mmefù ego anyị na-emefuzị n'akwamozu na n'isi onye nwụrụ anwụ n'oge ugbua. ", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ndị ụka n'aka nke ha kwesikwara iji ire ha gụọ eze ha ọnụ ma welata aka n'ụtụ na ihe oriri dị iche iche ha na-ana n'aka ndị na-akwa ozu tupu ha abịa ya bụ akwamozu, ka ihe wee hara ha na nso. Ka m gharakwa ịsị na ọ bụghịkwanụ ndị ụka ịkwa mmadụ na-ebuga onye ahụ elu igwe. Mana ihe a gba n'aka, e jighị enyo elele ya.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ọtụtụ ndị mmadụ na-akwazịkwa ụdịrị akwa ụjụ dị iche ugbua ma a na-eme mmemme akwamozu; ị bịazie ebe a na-akwa ozu, ọ dị ka ebe a na-agba nkwụ nwaanyị.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Ya bụ, ndị be anyị, ka onye ọbụla hàá nke o kwesiri ịhà ma mee nke o kwesiri ime, iji hụ na akwamozu gara nke ọma, n'abụghịkwa nke mmefusi ego, maka na a dịghị ama ụma agbasa mmiri n'okwute.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Onye a gwara kwe, ahụ ọzọ, a gwakwa ya, mana onye a gwara agwa ma ọ nụghị anụ, o mee emee, ọ hụ ahụ.", "author": "Izunna Okafor", "title": "Ọnwụ Na Akwamozu n'Ala Igbo: Oge Mbụ Na Oge Ugbua", "category": "Mmemme"},
{"text": "Izunna Okafor dere akụkọ a", "author": "Izunna Okafor", "title": "Na Dayọsiisi Agụata, Bishọọpụ Ezeofor Agbapee Isi Ụlọọrụ Na Ụlọakụ Ọhụrụ", "category": "Mmemme"},
{"text": "Oke ọñụ dara na nsonso a na Dayọsiisi ụka Angịlịkan Agụata dị na steeti Anambra, dịka Bishọọpụ Samuel Ezeofor gbapere agadaga ọmarịcha isi ụlọọrụ dayọsiisi ahụ a rụrụ ọhụrụ, nakwa ụlọakụ dayọsiisi ahụ, a maara dịka 'Gosife Microfinance Bank'.", "author": "Izunna Okafor", "title": "Na Dayọsiisi Agụata, Bishọọpụ Ezeofor Agbapee Isi Ụlọọrụ Na Ụlọakụ Ọhụrụ", "category": "Mmemme"},
{"text": "Mmemme ịgbape nnukwu ụlọ abụọ ahụ na iche ha n'ihu Chineke bụ nke e jiri ofufe nrò pụrụ iche wee malite, ma bụrkwa nke dọtara ọtụtụ ndị bishọọpụ dayọsiisi dị iche iche, ndịisi ụka, ndị ọrụ gọọmentị, ụmụafọ dayọsiisi Agụata, nakwa ọtụtụ ndị ọzọ siri ebe dị iche iche wee bịa.", "author": "Izunna Okafor", "title": "Na Dayọsiisi Agụata, Bishọọpụ Ezeofor Agbapee Isi Ụlọọrụ Na Ụlọakụ Ọhụrụ", "category": "Mmemme"},
{"text": "N'okwu ya n'ebe ahụ, Bishọọpụ Ezeofor (onye e guzobere dịka Bishọọpụ Dayọsiisi ahụ n'ahọ 2018 oge 'Most Reverend' Christian Efobi nọbụ ebe ahụ lachara ezumike nka) mèrè ka a mara na ọ bụ ụlọ ezumeezu dị n'ụlọụka Katidraal nke St. John Ekwulọbịa ka ndị ọrụ dayọsiisi ahụ jibụ wee mere ebe ha ga-anọgodi wee na-arụ ọrụ, kemgbe ahọ 2005 e jiri kewàpụta ya bụ dayọsiisi, bụzị nke mere o jiri dị nnukwu mkpa ịrụ ya bụ usi ụlọọrụ.", "author": "Izunna Okafor", "title": "Na Dayọsiisi Agụata, Bishọọpụ Ezeofor Agbapee Isi Ụlọọrụ Na Ụlọakụ Ọhụrụ", "category": "Mmemme"},
{"text": "O kwuru na isi ụlọọrụ ọhụrụ ahụ a rụrụ ugbua, (nke nwere ime ụlọọrụ iri atọ n'ime ya, nwee ụlọekpere, nwee ọba akwụkwọ, nwee ụlọ ezumeezu, ma nwekwa ebe a na-eti egwu na ebe e ji igwe kọmputa arụ ọrụ dị iche iche), emeela ka e nwekwuo ọtụtụ ụlọọrụ ọkpụtọrọkpụ maka ndị na-arụ ọrụ na dayọsiisi ahụ. ", "author": "Izunna Okafor", "title": "Na Dayọsiisi Agụata, Bishọọpụ Ezeofor Agbapee Isi Ụlọọrụ Na Ụlọakụ Ọhụrụ", "category": "Mmemme"},
{"text": "O mekwazịrị ka a mara na ụlọakụ 'Gosife Microfinance Bank' ahụ a rụrụ ọhụrụ ga-enyekwa aka ịkwalitekwu ọnọdụ àkpà ego steeti ahụ, kewàpụta ohere ọrụ nye ọtụtụ mmadụ, nye aka kwàlite azụmahịa ndị mmadụ site na mgbazinyé ego, tinyere ọtụtụ úrù ndị ọzọ dị iche iche nke ahụ ga-eweta. O kpekwazịrị ka Chineke gọzie ma mee ka e were ihe ndị ahụ niile jeere ya ozi nke ọma n'ụzọ ọ ga-enye aha nsọ Ya otuto, kwàlite mgbasa oziọma Ya, ma wetakwara dayọsiisi ahụ mbulielu n'ọtụtụ ụzọ dị iche iche.", "author": "Izunna Okafor", "title": "Na Dayọsiisi Agụata, Bishọọpụ Ezeofor Agbapee Isi Ụlọọrụ Na Ụlọakụ Ọhụrụ", "category": "Mmemme"},
{"text": "Na mbụ n'okwuchukwu ya n'ebe ahụ, Bishọọpụ ụka Angịlịkan na Dayọsiisi Amichi, bụ Rt. Rev'd. Ephraim Ikeakor dàbèèrè n'isiokwu nke na-elekwasị anya n'ọnwụ Ọkpara Chineke nwụrụ nakwa etu o siri gbaghara ndị kpọgburu Ya n'obe, wee gwa ụmụ mmadụ na Chineke chọrọ ezi nchegharị n'aka ha, bụ nke akpọmasị, aghụghọ, iwe, ọnụma, obi ọjọọ maọbụ ịbọ ọbọ adịghị na ya.", "author": "Izunna Okafor", "title": "Na Dayọsiisi Agụata, Bishọọpụ Ezeofor Agbapee Isi Ụlọọrụ Na Ụlọakụ Ọhụrụ", "category": "Mmemme"},
{"text": "Ọ kpọkuwara ndị anabatabeghị Ọkpara Chineke ka ha mee nke ahụ ngwangwa n'ihi na ọgwụgwụ oge dị nso ugbua, tinyekwuoro na ọ dịịrị mmadụ ịnwụ naanị otu ugboro ọnwụ, nke mgbe ọ gachaara, ikpe eso ya ozigbo.", "author": "Izunna Okafor", "title": "Na Dayọsiisi Agụata, Bishọọpụ Ezeofor Agbapee Isi Ụlọọrụ Na Ụlọakụ Ọhụrụ", "category": "Mmemme"},
{"text": "N'okwu nke ya, onye na-ahụ maka mgbasaozi na Dayọsiisi Agụata, bụ Maazị Abụchi Nwozor kọwara mgbakwụnye ahụ a gbakwụnyèrè ọba akwụkwụọ n'isi ụlọọrụ ọhụrụ ahụ dịka nke magburu onwe ya, n'ihi na nke ahụ ga-enye aka ịkwalite agụmakwụkwọ na mmụta na mpaghara ahụ n'ụzọ pụrụ iche.", "author": "Izunna Okafor", "title": "Na Dayọsiisi Agụata, Bishọọpụ Ezeofor Agbapee Isi Ụlọọrụ Na Ụlọakụ Ọhụrụ", "category": "Mmemme"},
{"text": "Ndị sonyere na mmemme ahụ gụnyere Oriakụ Chinyere Ezeofor, bụ nwunye Bishọọpụ Ezeofor ma bụrụkwa onyeisi òtù ụmụnwaanyị na ụmụgbọghọ na dayọsiisi Agụata; Bishọọpụ Godwin Okpala nke Dayọsiisi Nnewi n'oge mbụ, tinyere ọtụtụ ndị ọzọ.", "author": "Izunna Okafor", "title": "Na Dayọsiisi Agụata, Bishọọpụ Ezeofor Agbapee Isi Ụlọọrụ Na Ụlọakụ Ọhụrụ", "category": "Mmemme"},
{"text": "Izunna Okafor", "author": "Izunna Okafor", "title": "Òtù Jessybela Enyela Ụmụnwaanyị Ajadu Nkwàdo n'Ụmụeri", "category": "Mmemme"},
{"text": "Onye na-etinye ọchị n'ihu nwaogbenye na-etinye ọchị n'ihu chi kere nwaogbenye.", "author": "Izunna Okafor", "title": "Òtù Jessybela Enyela Ụmụnwaanyị Ajadu Nkwàdo n'Ụmụeri", "category": "Mmemme"},
{"text": "N'ịgbaso nke a, òtù ọrụ obiebere a mara dịka 'Jessybela Foundation' nọrọ na nsonso a wee kersàára ụmụnwaanyị ajadụ ruru narị abụọ n'ọnụọgụgụ ihe nkwàdo n'Ụmụeri, dị n'okpuru ọchịchị ime obodo 'Anambra East', na steeti Anambra.", "author": "Izunna Okafor", "title": "Òtù Jessybela Enyela Ụmụnwaanyị Ajadu Nkwàdo n'Ụmụeri", "category": "Mmemme"},
{"text": "Mmemme ikesà ihe ahụ bụ nke weere ọnọdụ n'ogige ezumeezu Ụmụeri, bụ Ụmụeri 'Civic Centre' ma bụrụkwa nke a nọrọ na ya wee kesàárá ụmụnwaanyị ahụ ego, igbe erimeri, ákwà na ihe ndị ọzọ site n'aka òtù ọrụ obiebere ahụ, bụ ndị nọrọ na mbụ wee ga kpọtụrụ eze ọdịnala obodo ahụ, bụ Igwe Ben Emeka.", "author": "Izunna Okafor", "title": "Òtù Jessybela Enyela Ụmụnwaanyị Ajadu Nkwàdo n'Ụmụeri", "category": "Mmemme"},
{"text": "N'okwu ya na mmemme ahụ, onye chọpụtara ma bụrụkwa onyeisi òtù ahụ, bụ Nwaada Jessica Nweke mere ka a mara na ọ bagidere n'atụmatụ ikesa ihe ahụ dịka otu n'ime ụzọ ya na òtù ya si atụnye ụtụ n'ịkwalite ọdịmma obodo na ime ka ihu ọchị waa ndị ọnọdụ dịịrị añaa, ma sikwazie n'ụzọ dị etu ahụ kwàlite ọnọdụ obibindụ ụmụ mmadụ.", "author": "Izunna Okafor", "title": "Òtù Jessybela Enyela Ụmụnwaanyị Ajadu Nkwàdo n'Ụmụeri", "category": "Mmemme"},
{"text": "O mere ka a mara na ọ bụ site na njikọaka nà ntụnye dị etu ahụ ka a pụrụ isi mee ka obodo na ọnọdm obibindụ kawanye mma, n'ihi na ihe niile ekwesighị ka a hapụrụ ya naanị gọọmentị, maka na otu onye anaghị achụ ngwere mgbahige aja.", "author": "Izunna Okafor", "title": "Òtù Jessybela Enyela Ụmụnwaanyị Ajadu Nkwàdo n'Ụmụeri", "category": "Mmemme"},
{"text": "Nwaada Nweke, onye bụkwa nnukwu onye enyemaka pụrụ iche nye Gọvanọ Willie Obianọ n'ihe gbasaara gburugburu gàkwàrà n'ihu mee ka a mara na atụmatụ òtù ahụ na-elekwasịkarị anya n'ebe o metụtara ndị ụwa na-atụ n'ọnụ, ndị nwere mkpa pụrụ iche, na mmepe obodo n'izugbe. ", "author": "Izunna Okafor", "title": "Òtù Jessybela Enyela Ụmụnwaanyị Ajadu Nkwàdo n'Ụmụeri", "category": "Mmemme"},
{"text": "Ọ kpọkukwazịrị ndị ọzọ ọnọdụ dịtụụrụ mma ka ha na-echeta, na-akwàdo, ma na-etinye ọchị n'ihu ndị ụwa na-atụ n'ọnụ, maka na gọọmentị apụghịkwanụ imecha ihe niile n'otu oge.", "author": "Izunna Okafor", "title": "Òtù Jessybela Enyela Ụmụnwaanyị Ajadu Nkwàdo n'Ụmụeri", "category": "Mmemme"},
{"text": "Na ntụnye nke ya, nnukwu onye enyemaka pụrụ iche nye Gọvanọ n'ihe metụtara nkwàdo ndị ntorobịa, bụ Nwaada Ngozi Nnamekwe kèlèrè Nwaada Nweke maka ọmarịcha atụmatụ dị etu ahụ, ma kelekwazie eze ọdịnala obodo ahụ bụ Igwe Ben Emeka, onye ọ kọwara dịka di ndị enweghị di n'obodo ahụ, n'ihi ezi ọmarịcha ọrụ dị etu ahụ ọ na-arụ, nakwa etu o si akwàlite mmepe obodo ahụ n'ụzọ pụrụ iche.", "author": "Izunna Okafor", "title": "Òtù Jessybela Enyela Ụmụnwaanyị Ajadu Nkwàdo n'Ụmụeri", "category": "Mmemme"},
{"text": "N'okwu ha n'otu n'otu, ụfọdụ n'ime ụmụnwaanyị ahụ soro keta òkè na nkwàdo ahụ ụbọchị ahụ, kèlèrè ya bụ Nwaada Jessica, onye ụbọchị ahụ bụkwa ụbọchị ncheta ọmụmụ ya nà ọgbụgbà ahọ iri atọ ya. Ha kpekwazịrị ka Chineke gaa n'ihu ịgọzị ya, iji ogologo ndụ na ahụike wee chọọ ya mma, nakwa ibuli ya n'ogoogo dị elu oge niile n'ihi ihe ahụ o mere.", "author": "Izunna Okafor", "title": "Òtù Jessybela Enyela Ụmụnwaanyị Ajadu Nkwàdo n'Ụmụeri", "category": "Mmemme"},
{"text": "Ikesàrà ụmụnwaanyị ahụ ihe nkwàdo ahụ na ịgba egwu site naka ụmụnwaanyị ahụ so n'ihe pụrakarịchara ìhè na mmemme ahụ.", "author": "Izunna Okafor", "title": "Òtù Jessybela Enyela Ụmụnwaanyị Ajadu Nkwàdo n'Ụmụeri", "category": "Mmemme"},
{"text": "Izunna Okafor dere akụkọ a", "author": "Izunna Okafor", "title": "N'Ụmụoji, A Gbaarala Igwe Enweze Ọfala Ikpeazụ", "category": "Mmemme"},
{"text": "Ọ zụrụ ka ahịa n'Ụmụoji dị n'okpuru ọchịchị 'Idemili North' nke steeti Anambra, dịka ndị obodo ahụ gbaara eze ọdịnala ha nwụrụ anwụ, bụ Dọkịta Cyril Nwabunwanne Enweze Ọfala ikpeazụ.", "author": "Izunna Okafor", "title": "N'Ụmụoji, A Gbaarala Igwe Enweze Ọfala Ikpeazụ", "category": "Mmemme"},
{"text": "Mmemme ịgba Ọfala ikpeazụ ahụ bụ nke weere ọnọdụ n'obi eze ọdịnala ahụ, ma bụrụkwa nke dọtara ọtụtụ ndị mmadụ, bụ sitere ebe dị iche iche wee bịa iso kwanyere eze ọdịnala ahụ ugwu ikpeazụ.", "author": "Izunna Okafor", "title": "N'Ụmụoji, A Gbaarala Igwe Enweze Ọfala Ikpeazụ", "category": "Mmemme"},
{"text": "Igwe Enweze, onye chịrị Ụmụoji ahp iri na anọ, nwụrụ ka ọ gbachara ahọ iri asaa, ma bụrụkwa onye rụrụ ọrụ dịka onyeisioche ụlọọrụ 'Anambra State Investment, Promotion, and Protection Agency (ANSIPPA)'.", "author": "Izunna Okafor", "title": "N'Ụmụoji, A Gbaarala Igwe Enweze Ọfala Ikpeazụ", "category": "Mmemme"},
{"text": "N'okwu ya na mmemme Ọfala ikpeazụ ahụ, aka na-achị steeti Anambra, bụ Gọvanọ Willie Obianọ, nke ọ bụ Kọmishọna na-ahụ maka mgbasa ozi na ịkụziri ọhaneze ihe ha kwesiri ịma, bụ Maazị C-Don Adinuba kọwara Igwe Enweze dịka ezigbo mmadụ jiri amamihe ya na obi ya niile wee jeere steeti ahụ na obodo ya ozi, ma mekwa ka a mara na ya bụ eze ọdịnala dọtààrà steeti ahụ ego ihe mwunye karịrị ijeri dọlà anọ mgbe ọ bụ onyeisi ụlọọrụ ANSIPPA.", "author": "Izunna Okafor", "title": "N'Ụmụoji, A Gbaarala Igwe Enweze Ọfala Ikpeazụ", "category": "Mmemme"},
{"text": "Dịka ọ na-akọwa ya bụ nwoke ka onye kwesiri nñomi, ya bụ gọvanọ kpèkwàzịrị ka mkpụrụobi ya zuo ike na ndokwa.", "author": "Izunna Okafor", "title": "N'Ụmụoji, A Gbaarala Igwe Enweze Ọfala Ikpeazụ", "category": "Mmemme"},
{"text": "N'okwu nke ya, onyeisi ọchịchị obodo Ụmụoji, bụ Maazị Sly Onyima kọwara eze ọdịnala ahụ dịka onye udo na onye ihe banyere obodo ya na-echu ụra, ma kwuo na ya bụ Igwe rụrụ ọrụ nke ọma, kwàlitekwa udo na ezi ọndụ mmepe n'obodo ahụ. O mere ka a mara na a gaghị echefulata ezi ọrụ dị iche iche ya bụ agụ nwoke rụrụ n'obodo ahụ, ọbụladị dịka o kwere nkwà na ha ga-gbaso nzọụkwụ eze ọdịnala ahụ, iji hụ na obodo ahụ nọgidesiri n'ịga n'ihu na n'ezi ọnọdụ udo, n'agbanyeghị na ọ nọghịzị ndụ.", "author": "Izunna Okafor", "title": "N'Ụmụoji, A Gbaarala Igwe Enweze Ọfala Ikpeazụ", "category": "Mmemme"},
{"text": " ", "author": "Izunna Okafor", "title": "N'Ụmụoji, A Gbaarala Igwe Enweze Ọfala Ikpeazụ", "category": "Mmemme"},
{"text": "Ụfọdụ ndị ọzọ kwuru okwu n'ebe ahụ gbara ezi ama banyere ndụ Igwe Enweze, kasìé ndị Ụmụoji na ndị ezinụlọ ya obi, dụọ ha ọdụ ka ha gbasò ezi nzọụkwụ ya, ma kpekwa ka ka Chineke nye mkpụrụobi ya ezumike udo.", "author": "Izunna Okafor", "title": "N'Ụmụoji, A Gbaarala Igwe Enweze Ọfala Ikpeazụ", "category": "Mmemme"},
{"text": "A nọrọ na mmemme ahụ tie mmanwụ, gbaa egwu ọdịnala dị iche iche, tinyere ọtụtụ ihe ngosi ndị ọzọ e mere, nke mezịrị ka mmemme ahụ zaa aha a kpọrọ ya.", "author": "Izunna Okafor", "title": "N'Ụmụoji, A Gbaarala Igwe Enweze Ọfala Ikpeazụ", "category": "Mmemme"},
{"text": "Izunna Okafor dere akụkọ a", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "Ọ kpọtụrụ akpọtụ ma zụọ azụọ ụbọchị Tuzdee, dịka ngalaba ọmụmụ ihe ma ọhịa, a maara dịka ngalaba 'Forestry and Wildlife' nke mahadum Nnamdị Azikiwe University dị n'Awka, n'ime steeti Anambra, merùbèrè emume ịnabata ụmụakwụkwọ batara ọhụrụ na ngalaba ahụ.", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "Oke mmemme ahụ bụ nke a chịkọbara site n'aka òtù jikọtara ụmụakwụkwọ ngalaba ahụ, bụ 'Forestry and Wildlife Students Association (FOWSA)', ma bụrụkwa nke a nọrọ na ya wee nyekwa onyinye nkwanyeùgwù dị iche iche nyegara ụfọdụ ụmụakwụkwọ na ndị nkụzi na ngalaba ahụ.", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "N'okwu mmalite ya n'ebe ahụ, onyeisi ngalaba ọmụmụ ihe ahụ, bụ Dọkịta Anselm E. Egwuatum jiri obi ụtọ wee nabata ụmụakwụkwọ ahụ batara ọhụrụ na ngalaba ahụ, ma chètara ha na ọ bụ mmasị Chineke na ha ga-abụ ụmụakwụkwọ nọ na ngalaba ahụ n'oge dịka oge a.", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "Ọ kọwara ngalaba ahụ dịka otu n'ime ngalaba ọmụmụ ihe kachasị mma n'ụwa gbaa gburugburu, ma bụrụkwa ngalaba nwere ụsa nye nsogbu mgbanwè ihu ígwe na-échéré mba ụwa aka mgba; ọbụladị dịka ọ kpọkuru ụmụakwụkwọ ahụ ka ha dị uchu n'agụmakwụkwọ ha ma gụsie akwụkwọ ike, iji nwee ezi mpụtara ma bụrụ ndị gọọmentị na ụlọọrụ dị iche iche ga na-achọgharị ka e wee ha n'ọrụ, ngwangwa ha gụchara akwụkwọ.", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "N'okwu nke ya, otu onye n'ime ndị nkụzi nọ na ngalaba ahụ, bụ Ọkammụta E.A. Ibe tòrò ụmụakwụkwọ ahụ maka ọgụgụisi ha, ma kpọkuo ha ka ha bụrụ ndị na-aña ntị nke ọma, na-erube isi na ndụmọdụ, ma na-agbasòkwa ntụziaka, ka ha wee ghara ịkwa ngarammara ma e mechaa.", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "Ọ gwakwara ha ka ha zèéré ihe ọbụla bụ akparamagwa ọjọọ, dịka ígwù ojoro, ịtụ asị na ihe ndị ọzọ dị etu ahụ, bụ nke nwere ike imebi aha ha maọbụ kpụtọọ ùgwù ha, ọbụladị dịka ọ dụrụ ha ọdụ ka ha na-ekpesikwa ekpere ike, ma na-achụsòkwa ezi mpụtàrà.", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "N'akụkụ nke ya, onye ndụmọdụ ụmụakwụkwọ ahụ ma bụrụkwa onye nkụzi na ngalaba ahụ, bụ Maazị Chukwu Onyekachi, kọrọ akụkọ ọgbụgba ama banyere etu ịgụ akwụkwọ na ngalaba ọmụmụ ihe ahụ sigoro wee nyere ya aka iru ogoogo ọ nọ na ya ugbua. ", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "O chètààrà ụmụakwụkwọ ahụ na ọ bụ asambodo abụọ ka a na-enye onye ọbụla gụchara akwụkwọ na ngalaba ahụ, ma kpọpụtasịkwara ha ohere ọrụ dị iche iche na-echere onye gụrụ akwụkwọ na ngalaba ahụ. Ọ dụkwara ha ọdụ ka ha dị uchu n'agụmakwụkwọ ha iji mee nke ọma, maka na ọ bụ ihe ahụ ka nne na nna ha zitere ha ụlọakwụkwọ ka ha bịa mee.", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "Na mbụ n'ozi nnọọ ya, onyeisi òtù 'Forestry and Wildlife Students Association' (FOWSA) na mahadum ahụ, bụ Nwaada Abonyi Edith Amuche kèlere ụmụakwụkwọ ahụ maka mbàta ha na ngalaba ahụ, ma nyekwazie ha owuweanya na òtù FOWSA ga-aga n'ihu ịkwalite ọdịmma ha ogologo oge niile ha ga-anọ na mahadum ahụ, ọbụladị dịka ọ gwara ha ka ha gbaa mbọ bụrụ ezigbo ụmụakwụkwọ, ma mekwa nke ọma n'agụmakwụkwọ ha.", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "Na nzaghachi ya n'aha ndị òtù ya, onyeisi ụmụakwụkwọ ahụ batara ọhụrụ, bụ Nwaada Ogu Stacy Nneọma, kwuru na mmemme ahụ emepeela anya ha ka ha mụta ọtụtụ ihe dị iche iche ha kwesiri ịma banyere ngalaba ọmụmụ ihe ahụ na agụmakwụkwọ ha na mahadum ahụ. Dịka ọ na-ekele ndị haziri ihe mmemme, o kwèzịrị nkwa na ọ ga-agụsi akwụkwọ ya ike iji wee nwee ezi mpụtara na ngalaba ọmụmụ ihe ahụ.", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "Ụfọdụ ihe pụrakarịchara ihe na mmemme ahụ gụnyèrè egwu ọdịnala a gbara site n'aka ụmụakwụkwọ ahụ, idu ha n'iyi ọrụ, banyere irube isi nye iwu na-achị òtù ahụ ịwa achịcha bekee, na inye onyinye nkwanyeùgwù na asambodo nyegara ụfọdụ ndị nkuzi na ụmụakwụkwọ dị iche iche, ndị a họpụtara maka nke ahụ n'ihi otu ihe maọbụ nke ọzọ.", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "Ụfọdụ ndị dị iche iche e nyere onyinye nkwanyeùgwù ahụ nà nkwànyeùgwù e nyere ha gụnyere: Ọkammụta Ernest Chukwusoro Igwe ('Outstanding Achiever Award'); Dọkịta Anselm E. Egwuatum ('Award of Excellence'); Jacinta A. Ezenwenyi ('Award of Honour'); Onyekachi Chukwu (Lecturer of the Year Award); Ozomma Linda Chidimma ('Merit Award, dịka nwata akwụkwọ kacha wee nwee ezi mpụtara na ngalaba ahụ ugbua); Urama, Jude Odirachukwu ('Outstanding FOWSA President Award'); Okafor, Tochukwu ThankGod ('Achiever FOWSA President Award'); KeneChukwu, Toochukwu Vivian ('Award of Selfless Service'); Nwadinobi, Emmanuel Vincent ('Rare-gem Award'); and Kenechi, Emmanuel Anthony ('Distinguished Service Award'), tinyere ọtụtụ ndị ọzọ.", "author": "Izunna Okafor", "title": "Na Unizik, Ngalaba Ọmụmụ Ihe Maka Ọhịa Emeela Emume Ịnabata Ndị Ọhụrụ", "category": "Mmemme"},
{"text": "Izunna Okafor", "author": "Izunna Okafor", "title": "Ndị Igboukwu Enweela Ọgbakọ Ekpere Pụrụ Iche, Chee Obodo Ha n'Aka Chineke", "category": "Mmemme"},
{"text": "Ọ kpọtụrụ akpọtụ ma zụọ azụọ na nsonso a, dịka ndị obodo Igboukwu dị n'okpuru ọchịchị ime obodo Agụata, na steeti Anambra, chịkọbara ọgbakọ ekpere pụrụ ichè, chee obodo ahụ n'ihu Chineke ma kpọkuo Ya ka O mepeere ha ụzọ.", "author": "Izunna Okafor", "title": "Ndị Igboukwu Enweela Ọgbakọ Ekpere Pụrụ Iche, Chee Obodo Ha n'Aka Chineke", "category": "Mmemme"},
{"text": "Mmemme ọgbakọ ekpere ahụ, nke bụ nke mbụ obodo ahụ na-achịkọba ụdị ọgbakọ ahụ, bụ nke weere ọnọdụ n'ama egwuregwu ụlọụka 'St. Paul's Central School' dị n'Igboukwu, n'okpuru ọchịchị Agụata, ma bụrụkwa nke dọtara ọtụtụ ụmụafọ obodo ahụ na ndị dị iche iche e ji okwu ha agba izu, nke gụnyere ndị ọrụ ụka, ndị sitere ụlọụka dị iche iche ndị ọchịchị obodo, tinyere ọtụtụ ndị ọzọ ọnụ na-eru n'okwu. ", "author": "Izunna Okafor", "title": "Ndị Igboukwu Enweela Ọgbakọ Ekpere Pụrụ Iche, Chee Obodo Ha n'Aka Chineke", "category": "Mmemme"},
{"text": "N'okwuchukwu ya n'ebe ahụ, onyeozi Chineke siri Steeti Rivers wee bịa, bụ Ụkọchukwu Elkanah Hason kọwara ya bụ ọgbakọ ekpere  dịka nke nwere ikike itiji agbụ niile nke ekwensu, weta ntọpụ n'agbụ ma wetekwa ngọzị na mmepe ụzọ n'obodo ahụ n'ọtụtụ ụzọ dị iche iche. ", "author": "Izunna Okafor", "title": "Ndị Igboukwu Enweela Ọgbakọ Ekpere Pụrụ Iche, Chee Obodo Ha n'Aka Chineke", "category": "Mmemme"},
{"text": "O kelere ụmụafọ obodo ahụ maka ịghọta mkpa ọ dị iwedà onwe ha ala ma chọọ ihu Chineke site n'ọgbakọ ekpere ahụ, ọbụladị dịka o kpekwazịrị ka ihu Chineke mụkwasị n'obodo ahụ nà ná ndụ ụmụafọ obodo ahụ na n'ezi ihe ọbụla ha na-etinye aka na ya, ka ha wee hụta ezi ịdịmma Ya n'ozuzuoke n'obodo ukwu ahụ.", "author": "Izunna Okafor", "title": "Ndị Igboukwu Enweela Ọgbakọ Ekpere Pụrụ Iche, Chee Obodo Ha n'Aka Chineke", "category": "Mmemme"},
{"text": "N'okwu nke ya, onye nọgodi n'ọkwa dịka eze ọdịnala Igboukwu, bụ Maazị Michael Nduka mere ka a mara na ọgbakọ ekpere ahụ a kpọrọ \"Ekpere Maka Igboukwu\" bụ nke ebumnobi ya bụ iji chọọ ihu Chineke n'ime ihe iche akamgba niile obodo ahụ na-ezute, ya na iji tijie agbụ niile nke ekwensu na ihe ndọghachi azụ niile na-echere obodo ahụ akamgba.", "author": "Izunna Okafor", "title": "Ndị Igboukwu Enweela Ọgbakọ Ekpere Pụrụ Iche, Chee Obodo Ha n'Aka Chineke", "category": "Mmemme"},
{"text": "Dịka ọ na-ekwupụta na obodo ahụ mere ezi nzọpụụkwụ dị mma site n'ịchịkọba ọgbakọ ekpere ahụ iji chọọ ihu Chineke, o mere ka a mara na ọtụtụ obodo mepere emepe mèpèrè n'ihi na ha jiri Chineke na ekpere wee mere ntọala obodo ha, bụkwazị nke ha kpebiri ime site n'ọgbakọ ekpere ahụ pụrụ iche.", "author": "Izunna Okafor", "title": "Ndị Igboukwu Enweela Ọgbakọ Ekpere Pụrụ Iche, Chee Obodo Ha n'Aka Chineke", "category": "Mmemme"},
{"text": "Na ntụnye nke ya, onyeisi ọchịchị 'Igboukwu Development Union' (IDU) bụ Maazị Chris Ike mere ka a mara na nke ahụ bụ nke mbụ na mbụ a na-achịkọba ụdị ọgbakọ ekpere dị etu ahụ n'obodo ahụ, ma kelekwazịe ndị niile pụtara n'ìgwè wee sonye na ya, ọbụladị dịka ọ kpọzịrị oku ka e nwee ịhụnanya, udo na ịdịnotu n'obodo ahụ, maka na ọ bụ n'ebe ihe ndị ahụ dị ka ngọzị Chineke na-abata.", "author": "Izunna Okafor", "title": "Ndị Igboukwu Enweela Ọgbakọ Ekpere Pụrụ Iche, Chee Obodo Ha n'Aka Chineke", "category": "Mmemme"},
{"text": " ", "author": "Izunna Okafor", "title": "Ndị Igboukwu Enweela Ọgbakọ Ekpere Pụrụ Iche, Chee Obodo Ha n'Aka Chineke", "category": "Mmemme"},
{"text": "Ụfọdụ ndị ọzọ soro nye aka n'ịhazi ọgbakọ ekpere ahụ ma sonyekwa na ya bụ ekpere, nke gụnyere Maazị Okey Eze, na Maazị Paul Egwuonwu kwupụtara na ha nwere okwukwe na ezi olileanya na ihe ukwu ga-amalite mebe n'obodo ahụ n'oge adịghị anya n'ihi ya bụ ọgbakọ ekpere.", "author": "Izunna Okafor", "title": "Ndị Igboukwu Enweela Ọgbakọ Ekpere Pụrụ Iche, Chee Obodo Ha n'Aka Chineke", "category": "Mmemme"},
{"text": "A nọkwazịrị na mmemme ahụ kpee ọtụtụ ekpere dị iche iche maka ntọpụ n'agbụ, ibibi abụmọnụ, mmepe ụzọ, udo, ọganihu nakwa ezi ihe ndị ọzọ, dịka o siri bụrụ mkpa obodo ahụ na mmasị Chineke.", "author": "Izunna Okafor", "title": "Ndị Igboukwu Enweela Ọgbakọ Ekpere Pụrụ Iche, Chee Obodo Ha n'Aka Chineke", "category": "Mmemme"},
{"text": "Ọ kpọtụrụ akpọtụ ma zụọ azụọ dịka ndị na-azụ añụ (bụ ndị na-emepụta mmanụañụ) nọrọ n'Awka bụ isi obodo steeti Anambra wee merùbe mmemme ụbọchị añụ na mba ụwa, nke ahọ 2021.", "author": "Izunna Okafor", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Mmemme"},
{"text": "Mmemme imerùbè óké ụbọchị ahụ bụ nke a chịkọbàrà site n'aka ụlọọrụ 'Gist AGRICA' na ụlọọrụ 'Medical Honey Bees Farm Nigeria', ma bụrụkwa nke e jiri inye ọzụzụ na nkụzi were mkpụrụ ụbọchị atọ (banyere ịzụ añụ na imepụta mmanụañụ) wee merùbe.", "author": "Izunna Okafor", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Mmemme"},
{"text": "N'okwu ya na mmalite mmemme ahụ, onyeisi ụlọọrụ 'Gist Africa' bụ Nwaada Ekwi Ajide kọwara na ebumnobi mmemme ahụ na ọgbakọ nkụzi ahụ bụ iji gbasàá ozi banyere mmanụañụ, imepụta mmanụ, usoro mmepụta ya, na ihe ndị ọzọ na-enye aka n'imepụta ya, tinyere mkpà ihe ndị ahụ na nchekwa ha dịgasị na gburugburu.", "author": "Izunna Okafor", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Mmemme"},
{"text": "Ọ kọwara ụbọchị ahụ dịka nke dị oke mkpà, bụ nke mezịrị òtù mba ụwa 'United Nations (UN)' jiri wee wepụta ya; ma kọwakwa añụ na ịzụ añụ dịka ihe dịka ihe bara oke uru n'ịkwalite ọnọdụ ahụike, ọnọdụ gburugburu, na ọnọdụ akụnụba, tinyere ọtụtụ uru ndị ọzọ ha bàrà.", "author": "Izunna Okafor", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Mmemme"},
{"text": "O mere ka a mara na ọ dị mkpa ịkụziri ndị na-azụ añụ, ndị na-emepụta mmanụañụ na ndị nwere mmasị n'ihe ndị ahụ etu e si eme ya, maka na ọ na-adị mma mmadụ ịma banyere ahịa ọ na-azụ nke ọma, maka ọghọm; bụzị nke mere ha jiri wee chịkọba ọgbakọ ọzụzụ ahụ iji merùbe mmemme ụbọchị ahụ nke ahọ a. ", "author": "Izunna Okafor", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Mmemme"},
{"text": "O kwukwara na ọzụzụ ahụ ga-enye aka ime ka ndị chọrọ isonye n'ịzụ añụ na imepụta mmanụañụ mara banyere ya, jiri ya na-akpata ego, kwàlite ọnọdụ obibindụ ha na nke ndị ọzọ, ma gbaara ụbịam ọdọ, ya na ajọ mmetụta nke sitere n'oge ọrịa korona, na ihe ndị so ya wee bịa.", "author": "Izunna Okafor", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Mmemme"},
{"text": "Na nkụzi ya na mmemme ahụ, onyeisi ụlọọrụ 'Majesty Honey Farms', bụ Maazị Emeka Okafor kọwààrà ndị sonyere na mmemme n'ọzụzụ ahụ ọtụtụ uru dị n'ịzụ añụ, etu e si eme ya, na ihe ọ ga-ewè (n'ụdị ego) iji malite ya, tinyere ihe ndị ọzọ ha kwesiri ịma banyere ịzụ añụ na imepụta mmanụañụ.", "author": "Izunna Okafor", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Mmemme"},
{"text": "Ọ kpọkukwazịrị ọhaneze na gọọmentị ka ha tinye anya nke ukwuu n'ịzụ añụ na imepụta mmanụañụ n'ihi na nke ahụ bụ ohere ọrụ na ihe omume na-enye ego nke ukwuu, tinyere ọtụtụ úrù ndị ọzọ nke ahụ na-ewèta, ọbụladị dịka ọ kpọrọ òkù ka onye ọbụla tinye aka n'ichekwaba ụmụ ihe ndị ọzọ dị iche iche na-enye aka n'usoro mmepụta mmanụañụ, dịka olokorombụba, ụsụ, nnụnụ, na ụfọdụ ahụhụ, anụmanụ na anụufe ndị ọzọ.", "author": "Izunna Okafor", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Mmemme"},
{"text": "N'okwu ha n'otu n'otu, ụfọdụ ndị sonyere n'ọgbakọ nkụzi ahụ kèlèrè ndị chịkọbàrà ya, ma gbaa akaebe na nke ahụ emeela ka ha mara ọtụtụ ihe dị iche iche ha amaghị banyere ịzụ añụ na imepụta mmanụañụ, ọbụladị dịka ha kwèrè nkwà na ha ga-etinye ihe niile ha mụtàrà ebe ahụ n'ọrụ.", "author": "Izunna Okafor", "title": "N'Anambra, Ndị Na-azụ Añụ Emerùbela Ụbọchị Añụ Nke Ahọ 2021", "category": "Mmemme"},
{"text": "Ọ kpọtụrụ akpọtụ ma zụọ azụọ n'obodo Nri dị n'okpuru ọchịchị ime obodo Anaọcha nke steeti Anambra, dịka ya bụ nnukwu obodo merụbèrè emume Ọnwa Agwụ nke ahọ 2021.", "author": "Izunna Okafor", "title": "Ndị Nri Ejirila Ọñụ Mee Emume Ọnwa Agwụ Ahọ 2021", "category": "Mmemme"},
{"text": "Ya bụ óké mmemme dọtàrà ọtụtụ ndị dị iche iche ihe omenala na-amasị, ndị eze ọdịnala na ndị ọzọ sitere ebe dị iche iche wee bịa isonyere obodo ahụ bụ isi ala Igbo wee mee ya bụ mmemme. Emume Ọnwa Agwụ bụ mmemme dịbara gboo e jiri mara Agụkwu Nri, ma bụrụkwa nke a na-eme n'ahọ ọbụla, n'ọnwa Juunu maọbụ ọnwa Julaị kwà ahọ, dàbere na mgbe ọ dabàrà.", "author": "Izunna Okafor", "title": "Ndị Nri Ejirila Ọñụ Mee Emume Ọnwa Agwụ Ahọ 2021", "category": "Mmemme"},
{"text": "Ọ bụ mgbe a kụnyechara mkpụrụ n'ubi ka a na-eme ya bụ mmemme a na-eji mmanwụ dị iche iche were eme, iji kpee ekpere maka ihe a kọrọ n'ugbo, ka o wee mepụta ihe nke ọma, buchàpụ ma chụtèé ihe ọdachi maọbụ ihe ogbochi ọbụla aka, gọzie obodo ahụ ma nwekwa añụrị.", "author": "Izunna Okafor", "title": "Ndị Nri Ejirila Ọñụ Mee Emume Ọnwa Agwụ Ahọ 2021", "category": "Mmemme"},
{"text": "Kemgbe ọtụtụ ahọ gara aga, ọ bụ ndị Agụkwu Nri na ụlọọrụ na-emepụta mmanya n'ala Nigeria a kprọ 'Nigerian Breweries Plc', bụ ndị na-emepụta mmanya 'Life Beer' na ọtụtụ mmanya ndị ọzọ nà-ejikọ aka ọnụ were eme emume Ọnwa Agwụ, n'ihi ezi mmekọrịta dị n'etiti ha, ọkachasị n'ihe metụtara omenala. A nọkwazịrị na ya bụ mmemme ụbọchị ahụ wee nabata, guzobe ma chie mmanya 'Life Beer' echichi dịka mmanya bụ ọkaibe nà mmanya a na-añụkarị, ọkachasị na steeti Anambra nà ná mpaghara ndịda-ọwụwa anyanwụ ala Nigeria, bụzị nke mere e jiri kpọọ ya 'Onyeze' na mmanya 'Ọganihu' na 'Mmanya Ọganiru'.", "author": "Izunna Okafor", "title": "Ndị Nri Ejirila Ọñụ Mee Emume Ọnwa Agwụ Ahọ 2021", "category": "Mmemme"},
{"text": "N'okwu ya na mmemme ahụ oge ọ na-echi ya bụ mmanya 'Life' echichi site n'ịganyè ya ákà na ikpubè ya okpu mmeemmee, onye bụ onyeisioche otu jikọtara ndị eze ọdịnala n'okpuru ọchịchị Anaọcha ma bụrụkwa eze ọdịnala obodo Neni, bụ Igwe Igwe Onwuamaeze Ezeani kọwara Ọnwa Agwụ dịka emume dịbara gboo na omenala magburu onwe ya. ", "author": "Izunna Okafor", "title": "Ndị Nri Ejirila Ọñụ Mee Emume Ọnwa Agwụ Ahọ 2021", "category": "Mmemme"},
{"text": "O kọwakwara mmanya 'Life Beer' dịka ọkachamma maka Ndị Igbo, ma kọwaa ndị na-emepute ya dịka ndị ghọtara nke ekwe na-akụ nà mkpà ọdị ịkwalite omenala, ọbụladị dịka ọ dụrụ ha ọdụ ka ha jisie ike n'ọrụ ma gharakwa ịdà mbà n'ezi ọrụ ha ịkwàdo omenala, ya na n'ezi ọrụ mmepe ndị ọzọ dị iche iche ụlọọrụ ahụ na-arụ n'obodo dị iche iche ha nọ a maara dịka 'Coperate Social Responsibility' (CSR).", "author": "Izunna Okafor", "title": "Ndị Nri Ejirila Ọñụ Mee Emume Ọnwa Agwụ Ahọ 2021", "category": "Mmemme"},
{"text": "Na ntụnye nke ya, onyeisi ọchịchị obodo 'Nri Progress Union', Maazị Kelvin Obiegbunam kèlèrè ụlọọrụ ahụ na-emepụta mmanya 'Life' maka ịhọrọ Nri dịka obodo ebe a ga-anọ wee mee ya bụ mmemme iguzobe na ichi mmanya ahụ echichi dịka ọkaibe.", "author": "Izunna Okafor", "title": "Ndị Nri Ejirila Ọñụ Mee Emume Ọnwa Agwụ Ahọ 2021", "category": "Mmemme"},
{"text": "O kwezịrị nkwà na ha na obodo ahụ na ụmụafọ ya ga-aga n'ihu ijikọ aka ọnụ, gwakwa ha na ọbịbịa ha bịara ebe ahụ agaghị abụ n'efu.", "author": "Izunna Okafor", "title": "Ndị Nri Ejirila Ọñụ Mee Emume Ọnwa Agwụ Ahọ 2021", "category": "Mmemme"},
{"text": "Na ntụnye nke ha n'otu n'otu, onyeisi nlekọta ụlọọrụ 'Nigerian Breweries Plc' na mpaghara ndịda-ọwụwa anyanwụ ala Nigeria, bụ Austin Aka, na onye na-ahụ maka ihe metụtara ụlọọrụ ahụ nà njikọ aka ha na ọhaneze, bụ 'Corporate Affairs Manager', Joy Egolum mere ka a mara na ebumnobi o jiri bụrụ n'obodo Nri ka a nọrọ wee mee mmemme iguzobe na ichi mmanya ahụ echichi bụ maka na ọ bụ obodo ahụ bụ isi ala Igbo. Ọ kọwazịrị na ịnọ n'obodo ahụ wee mee ya bụ mmemme ga-eme ka Ndị Igbo niile mara na 'Life' bụ ézè mmanya bià (beer) niile, ọbụladị dịka o kèlèrè Ndị Nri na ndị Igbo maka ịnabata ha na isonye na mmemme ahụ.", "author": "Izunna Okafor", "title": "Ndị Nri Ejirila Ọñụ Mee Emume Ọnwa Agwụ Ahọ 2021", "category": "Mmemme"},
{"text": "Ụfọdụ ndị ọzọ sonyere na mmemme ahụ gụnyèrè onyeisi ụlọ mgbasaozi 'Anambra Broadcasting Service' bụ Dọkịta Uche Nworah; onye ji ọkwa 'Portfolio Manager' n'ụlọọrụ 'Mainstream Lager' bụ Maazị Kehinde Kadiri; onye ji ọkwa 'Senior Brand Manager Life Beer', bụ Oriakụ Aishat Anaekwe, onye ji ọkwa 'Brand  Manager' ụlọọrụ ahụ na mpaghara ahụ, bụ Chidi Egwu, tinyere ọtụtụ ndị ọzọ selitere isi na ngalaba dị iche iche, ma n'obodo ahụ ma na mpụga ya.", "author": "Izunna Okafor", "title": "Ndị Nri Ejirila Ọñụ Mee Emume Ọnwa Agwụ Ahọ 2021", "category": "Mmemme"},
{"text": "E wezuga emume iguzobe na ichi mmanya 'Life' ahụ echichi kpọnkwem dịka ọkaibe site n'ikpunyè ya okpu mmeemmee na ịgbànyè ya ákà n'olu a nọkwara na mmemme ahụ rie ma ñụọ, tie mmọnwụ, gbaa egwu ọdịnala ma mekwa ọtụtụ ihe ngosi ndị ọzọ dị iche iche, nke mezịrị ka ya bụ mmemme zaa aha a kpọrọ ya.", "author": "Izunna Okafor", "title": "Ndị Nri Ejirila Ọñụ Mee Emume Ọnwa Agwụ Ahọ 2021", "category": "Mmemme"},
{"text": "Òtù nnọrọonwe a maara dịka 'Nigerian Information Professional Innovative Ambassadors Network' (NIPIAN), site na njikọaka ya na òtù 'Developmental Initiative for Technology and Empowerment (DEVITEM), na ọba akwụkwọ steeti Anambra nọrọ n'ọdịnso a wee chịkọba asọmpi Sụpèéré M (Spelling Bee) na asọmp ịgụ akwụkwọ, maka ụmụakwụkwọ praịma n'obodo Ihembosị, dị n'okpuru ọchịchị ime obodo Ekwusigo nke steeti Anambra.", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": "Mmemme asọmpi ahụ, nke a kpọrọ 'NIPIAN Project', bụ nke dọtara ụmụakwụkwọ na ndị nkuzi sitere ụlọakwụkwọ praịma dị iche iche dị n'obodo ahụ, ma bụrụkwa nke a nọrọ na ya wee nye ọtụtụ onyinye na ihe nrite dị iche iche nyegara ndị meriri n'asọmpi ahụ.", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": "N'okwu ya banyere asọmpi ahụ, onye nnọchianya òtù NIPIAN ma bụrụkwa onye nhazi ihe omume ahụ, bụ Oriakụ Ngozi Perpetual Osuchukwu mere ka a mara na ọ bụ òtù 'Goethe-Institute Nigeria' na 'US Embassy' na-akwàdó atụmatụ ahụ, site na njikọaka ya na Mahadum nke Abuja. O kwuru na ebumnobi asọmpi ahụ bụ iji gbàá ụmụakwụkwọ ume ịgụ akwụkwọ na ije n'ọba akwụkwọ obodo eme ihe oge niile; ma kọwakwa na e nyere ha bụ ndị nnọchianya NIPIAN ntụziaka ịhọrọ otu obodo na ịchịkọba ihe omume ọbụla ga-enye aka ịkwalite agụmakwụkwọ n'ebe ahụ ma bàkwara obodo ahụ uru n'ọtụtụ ụzọ dị iche iche.", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": "Oriakụ Osuchukwu, onye bụkwa onye ọrụ ọba akwụkwọ na onye nkuzi mahadum kwuru sị, \"Anyị na-abịa ebe a ụbọchị Satọde ọbụla iji mee mmemme na ihe mmụta maka ụmụaka bi n'ime obodo a; nke a bụ otu n'ime ọrụ ọbá akwụkwọ ọhaneze. Ya mere, anyị na-abịa ebe a ụbọchị Satọde ọbụla iji gụọ akwụkwọ, mụta ihe ọhụrụ, kwee ukwe, ma gbakwa egwu, n'ihi na ọbá akwụkwọ abụghị naanị maka ịgụ akwụkwọ.\"", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": "Dịka ọ na-eme ka a mara na mmemme Satọde ahụ ka ga na-agakwa n'ihu, ọbụlagodi ma ugbua e mechagoro asọmpi ahụ, o kelekwara ndị dị iche iche ha na ha jikọtara aka ọnụ wee hazie ihe mmemme ahụ, ya na ndị ọzọ nyere aka n'otu ụzọ maọbụ nke ọzọ, iji mee ka emume ahụ gaa nke ọma; ọbụladị dịka ọ gbara ụmụakwụkwọ ahụ ume ma nye ha ndụmọdụ ka ha na-agụsi akwụkwọ ha ike oge niile. Ọ kọwakwara na e nwere ndị ọba akwụkwọ iri abụọ na ise ọzọ sitere na mpaghara ebe dị iche iche n'ala Nigeria, bụ ndị a họpụtara maka isonye n'atụmatụ NIPIAN ahụ, ma nyekwa ha ọzụzụ n'ụdị dị iche iche.", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": "N’akụkụ nke ya, onyeisi ọba akwụkwọ steeti Anambra, bụ Dọkịta Nkechi Udeze kọwara mmemme ahụ dịka nke magburu onwe ya ma bụrụkwa nke kwesiri ka a kwàdó ma ñomie ya, n’ihi nnukwu úrù nke ahụ ga-abara ụmụaka ahụ, ọba akwụkwọ ahụ, obodo ahụ na ọhà mmadụ n'izugbe.", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": "Dọkịta Udeze, mgbe ọ na-àgbà ụmụakwụkwọ ahụ ume ka ha na-aga n'ọba akwụkwọ oge niile ma gụọ ọtụtụ akwụkwọ ugbua ha nọ n'oge ezumike, ọ dụkwàrà ha ọdụ ka ha gbaa mbọ na-amụta okwu ọhụrụ mgbe niile, site n'idetù ya na ịchọpụta nkọwa ya na etu e si akpọ ya, mgbe ọbụla ha hụrụ ya.", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": "N’ajụjụọnụ a gbara ya, onye ọkàikpe nke asọmpi ahụ, bụ Oriakụ Amaka Rose Alor, onye bụkwa onye ọrụ ọba akwụkwọ, mere ka a mara na ụmụakwụkwọ ahụ mere nke ọma, ma kwuo na ịkpọghàrị̀ 'r' na 'l' ọtụtụ mgbe n’okwu maọbụ n’ahịrịokwu bụụrụ ụfọdụ ụmụakwụkwọ ahụ nnukwu nsogbu, ọbụnadị dịka ọ dụrụ ndị nkuzi na ndị nne na nna ọdụ ka ha na-enye aka oge niile ma na-enye ụmụaka ha oge zuru òkè iji gụọ akwụkwọ maọbụ mụta ihe ọhụrụ.", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": "N'okwu nke ya n'aha ndị ọzọ sonyere n'asọmpi ahụ, onye tuuru ùgò dịka ọkaibe n'asọmpi ahụ ma bụrụkwa nwata akwụkwọ ụlọakwụkwọ 'New Life Nursery na Primary School, Ihembosi', bụ obere Maazị Godwin Chikamso (gbara ahọ iri na otu) kwùrù na obi dị ya ụtọ nke ukwuu maka mmeri ahụ o nwetere, ọbụladi dịka o kèlèrè ndị chịkọbara mmemme ahụ maka ịhazi ya, kelee ndị mụrụ ya na ndị nkuzi ya maka nkwàdó ha na-enye ya, ma kwezie nkwà na ọ ga-aga n'ihu na-agụsi akwụkwọ ya ike, ọlachasị n'ime oge a ha nọ n'oge ezumike ga-ewe ogologo oge.", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": "Na ntụnye nke ya, onye nkuzi nke nwata akwụkwọ ahụ tuuru ùgò, bụ Oriakụ Juliet Ejezie mèrè ka a mara na nwata nwoke ahụ nwetakwara ohere agụmakwụkwọ n'efu na nsonso a, site n'aka Maazị Ugochukwu Ubah ụbọchị ha mechiri akwụkwọ, bụ ebe ọ nọrọ wee zaa ajụjụ iri atọ otu ugboro ma zatachakwa ha niile na-adàghị nke ọbụla n'ime ha.", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": "Ka ọ na-ekwe nkwà na ụlọakwụkwọ ha ga-aga n'ihu na-esonye na mmemme ndị ọzọ ndị òtù ahụ na ọba akwụkwọ Anambra na-achịkọba n'ọdịnihu, onye nkụzi ahụ kelekwara ndị chịkọbàrà asọmpi ahụ maka ihe onyinye dị iche iche ha nyere ụlọakwụkwọ ha, ụmụakwụkwọ ha na ndị ọzọ niile sonyere na mmemme ahụ.", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": "Mmemme ahụ, nke weere ọnọdụ na ngalaba ọba akwụkwọ steeti ahụ dị n'Ihembọsị, bụ 'Branch Library, Ihembosi' ma bụrụkwa nke a nọrọ na ya wee mee asọmpi sụpeere m na asọmpi ịgụ akwụkwọ maka ụmụakwụkwọ nọ n'ogo klaasị dị elu n'ụlọakwụkwọ praịma. A nọkwara na ya bụ mmemme wee kesàárá ụmụakwụkwọ na ụlọakwụkwọ niile sonyere na mmemme ahụ akwụkwọ ọgụgụ, akwụkwọ e ji ede ihe, mkpịsị odee, na akwụkwọ nkọwa okwu 'Oxford Advanced Learners Dictionary' (mbipụta nke iri), tinyere ọtụtụ ihe ndị ọzọ.", "author": "Izunna Okafor", "title": "Otu NIPIAN, DEVITEM na Ọba Akwụkwọ Anambra Achịkọbarala Ụmụakwụkwọ Asọmpi", "category": "Mmemme"},
{"text": ".", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": "Izunna Okafor dere akụkọ a", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": ".", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": "A kọwaala ọchịchị Gọvanọ Willie Obianọ dịka ọchịchị nwere mmasị pụrụ iche n'ebe ndị ikedịnobi nọ, na n'ihe metụtara ha", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": "Ọ bụ onye ndụmọdụ pụrụ iche nye Gọvanọ Obianọ n'ihe gbasaara ndị ọlụsị/ndị ikedịnobi na steeti Anambra, bụ Ọkaiwu Chuks Ezewuzie kwupụtara nke a na nnukwu ọgbakọ ndị nnọchianya otu jikọtara ndị ọlụsị dị iche iche na ndị nwere nkwarụ n'otu akụkụ ahụ ha maọbụ nke ọzọ n'ime steeti ahụ nwere na nsonso a n'Awka bụ isi obodo steeti ahụ.", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": "Nnukwu ọgbakọ ahụ bụ nke ha nọrọ na ya wee kpaa ma tụlee uche n'ụfọdụ atụmatụ na amụma dị iche iche gọọmenti steeti ahụ tụpụtagoro na ndị nke o ji n'aka ugbua, ọkachasị dịka ha siri metụta ndị ọlụsị.", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": "O kwuru na atụmatụ dị iche iche ọchịchị nọ ugbua na steeti ahụ wepụtagoro maka ndị ọrụsị na ọdịmma emeela ka ọnọdụ maara ha mma ma mekwa ka ha soro n'ihe a na-eme, ma n'ọchịchị steeti ahụ, ma na ngalaba dị iche iche.", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": "Ọ kpọpụtasịrị ebumnobi asaa Gọvanọ Obianọ wepụtara maka ndị ikedịnobi na steeti ahụ mgbe ọ batara n'ọkwa ọchịchị ọhụrụ, nke gụnyere inye ha ọrụ, itinye ha n'ọkwa, inye ha ohere n'ọchịchị ya, ime ka ha nwee ikike, ịhụ na ha gụrụ akwụkwọ, na inwe ezi mmekọrịta n'etiti ha na ọchịchị ya.", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": "O mekwara ka a mara na Gọvanọ eme emepụtechaala ihe dara ụda na ngalaba niile nke nkwà ahụ o kwere ha, ma kọwakwa na ọ na-enyekwa ha nkwàdo, ma n'ọrụ aka na n'ọtụtụ ụzọ ndị ọzọ dị iche iche.", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": "Ọ kọwara na ọ bụrụla ikike dịịrị onye ọlụsị ọbụla na steeti Anambra ịgụ akwụkwọ n'efu n'ihi na aka na-achị steeti ahụ bụ Gọvanọ Obianọ na-ewepute amụma ego e ji akwàdo agụmakwụkwọ ha kwà ahọ ọbụla, bụ nke a na-eme n'okpuru ụlọọrụ na-ahụ maka agụmakwụkwọ na steeti ahụ; ma kọwaa na nke ahụ bụ nke a hụtàbèghị mbụ na steeti ahụ.", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": "Maazị ezewuzie jikwazịrị aha ndị òtù ya wee kelee ọchịchị steeti ahụ  na Gọvanọ Willie Obianọ maka inwe mmasị pụrụ iche n'ihe banyere ha, inye ha ọtụtụ ọmarịcha ohere ọrụ pụrụ iche n'ọchịchị ya, na ime ka ha nwee ọnụokwu ma sorokwa n'ihe a na-eme, ọbụladị dịka o kwere nkwa na ha ga-aga n'ihu inye ọchịchị nọ ugbua na steeti ahụ nkwàdo kwesiri ekwesi.", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": " ", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": "Mmemme ahụ dọtàrà ọtụtụ ndị ndu na ndị nnọchianya òtù jikọtara ndị nwere ụdị ọlụsị dị iche iche n'otu akụkụ ahụ ha maọbụ nke ọzọ, tinyere ndị ji mmegharịahụ akọwa okwu, na ndị enyemaka pụrụ iche nye Gọvanọ Obianọ n'ihe gbasaara ndị ikedịnobi na steeti ahụ.", "author": "Izunna Okafor", "title": "Ndị Ikedịnobi Etoola Ọchịchị Obianọ Maka Nkwàdó", "category": "Mmemme"},
{"text": ".", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "Izunna Okafor dere akụkọ a", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": ".", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "Àgbà nke abụọ ma bụrụkwa àgbà nke ahọ 2021 nke ihe mmemme 'Anambra Youth Connect' abịala na njedobe n'Awka bụ isi obodo Anambra.", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "Mmemme omenahọ ahụ wééré ọnọdụ n'isi ụlọọrụ na-ahụ maka ndị ntorobịa na steeti ahụ bụ nke dọtara ọtụtụ ndị ndu na ndị nnọchianya òtù ndị ntorobịa dị iche iche na steeti ahụ, ma bụrụkwa otu n'ime mmemme e ji emerùbe mmemme ụbọchị ndị ntorobịa na mba ụwa a maara dịka 'International Youth Day' kwà ahọ ọbụla.", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "N'ozi nnọọ ya na mmemme ahụ, Kọmishọna na-ahụ maka ndị ntorobịa na steeti ahụ, bụ Ọkammụta Theresa Obiekezie kọwara na ọ bụ ụlọọrụ ya tụpụtara ihe mmemme ahụ n'ahọ gara aga, ma bụrụkwa nke e wepụtara iji kpọkọlọta ndị ndu òtù ndị ntorobịa dị iche iche, ka ha wee tụkọọ arò ọnụ ma tụgharịa uche n'ihe dị iche iche metụtara ha na òtù ha dị iche iche.", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "O kwuru na mmemme ahụ na-enyekwa ndị ntorobịa ahụ ohere iji tụọ arò banyere etu a ga-esi wee gbòó nsogbu dị iche iche metụtara òtù ha, ma nyekwa ha ohere inweta nkụzi na ọzụzụ kwesiri ekwesi ga-enyere ha aka idu na ịchịkwa ndị òtù ha nke ọma, tinyere ọtụtụ uru ndị ọzọ dị iche iche mmemme ahụ na-ewètara ndị ntorobịa.", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "Dịka ọ na-ekele ndị ntorobịa maka isonyesi ike na mmemme ahụ nke ahọ a, Ọkammụta Obiekezie chetààrà ha na Gọvanọ Willie Obiano bụ onye hụrụ ndị ntorobịa n'anya nke ukwuu, ma bụrụkwa onye na-akwàdokarị ma na-etinyesikwa ndị ntorobịa n'ihe a na-eme, màlite kemgbe ọ batara n'ọkwa ọchịchị wee ruo taa. O kelekwara Gọvanọ Obianọ maka nkwàdo ọ na-enye ụlọọrụ ahụ na ndị ntorobịa steeti ahụ, ma jirikwazie ohere ahụ kpọkuo ndị ntorobịa Anambra ka ha bịa sonye na mmemme imerubè ụbọchị ndị ntorobịa na mba ụwa nke ahọ 2021 a ga-emerùbe na steeti ahụ, bụ nke ga-ewere ọnọdụ n'abalị iri abụọ na abụọ nke ọnwa Ọgọstụ a n'ògìgè 'Hollywood Event Centre' dị n'Awka", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "N'okwu nke ya oge ọ na-akọwpụtasị ụfọdụ ahụmahụ o nwèrè mgbè ọ ịọ n'ọkwa dịka onyeisi òtù ndị ntorobịa na steeti ahụ n'oge mbụ, nnukwu onye enyemaka pụrụ iche nye Gọvanọ Obianọ n'ihe gbasaara ọrụ pụrụ iche, bụ Maazị Nwabufor Nwankwo dụrụ ndị ntorobịa ahụ ọdụ ka ha gba mbọ nweta akwụkwọ ikike e ji atụ akwụkwọ, ma gwakwa ha ka ha buru ụzọ bụrụ ndị na-arụ ezigbo a hụrụ anya na mpaghara ime obodo ha na n'òtù ha dị iche iche tupu ha amakpuo n'igwù okwe ndọrọndọrọ ọchịchị, maka na a na-esi n'ụlọ mara mma wee pụba ezi.", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "Na ntụnye nke ya, onyeisioche òtù 'National Youths Council of Nigeria' na steeti Anambra, bụ Maazị Samuel Egwuatu dụrụ ndị ntorobịa ahụ ọdụ ka ha tinye uche ha n'ihe ziri ezi ma gharakwa ikwe ka ndị na-egwu okwe ndọrọndọrọ ọchịchị jiri ha kwara ngwaọrụ ọjọọ, ọkachasị n'oge ndọrọndọrọ ọchịchị à a nọ na ya ugbua.", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "Na ntụnye nke ya, osote onye ji ọkwa '1st National Vice President, ASATU Youths' ma bụrụ Gọvanọ ndị ntorobịa ASATU na mpaghara ọgbọntankwàdo 'Anambra South', bụ Maazị Nkwadochukwuka Onwughalu tòrò ezi mmekọrịta dị n'etiti Kọmishọna Obiekezie na ndị ntorobịa steeti ahụ, ma kpọkuo òtù ndị ntorobịa dị iche iche dịgasị na steeti ahụ ka ha jikọta onwe ha, nwee ótù olu ma jirikwa ótù olu wee na-ekwu okwu oge niile, iji wee na-enweta ihe ha chọrọ n'aka gọọmenti.", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "Na mbụ n'okwu nke ya, nnukwu onye enyemaka pụrụ iche nye Gọvanọ Obianọ n'ihe gbasaara nkewapụta akụnụba nke ihe e ji aka eme (SSA, Creative Economy), bụ Maazị Marcel Manafa kpọkùrù ndị ntorobịa ahụ ka ha na-enye ọchịchị Gọvanọ Obianọ nkwàdo kwesiri ekwesi, ma chetekwara ha na Obianọ nwere mmasị pụrụ iche n'ihe gbasaara ndị ntorobịa, bụkwa nke o gosipụtagoro n'ọtụtụ ụzọ dị iche iche, ọkachasị site n'ọtụtụ ọmarịcha atụmatụ dị iche iche ọ na-ewepụta maka ọdịmma ndị ntorobịa steeti ahụ kemgbe ọ batara n'ọkwa ọchịchị.", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "N'okwu mmechi ya, odeakwụkwọ ọkpụtọrọkpụ ụlọọrụ ahụ na-ahụ maka ndị ntorobịa na steeti ahụ, bụ Oriakụ Louisa Ezeanya gwara ndị ntorobịa ahụ ka ha buru ozi ahụ na ihe niile ha mụtàrà ebe ahụ wee lakwuru ndị òtù ha ma kụziere ha ihe dị iche iche ha mụtara n'ebe ahụ, ọbụladị dịka ọ rịọrọ ha ka ha na-agbaso udo nà usoro mkparịtaụka oge niile, na-akpachàpụ anya nke ọma, gharakwa ịdị na-achọ nsogbu maọbụ na-eme tigbuo zọgbuo oge niile, ma zèéré ịbụ ndị na-ebute nsogbu na ọgbaaghara n'obodo, ọkachasị n'oge ndọrọndọrọ ọchịchị a, maọbụ n'ihe gbasaara Maazị Nnamdị Kanụ na òtù IPOB.", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "A nọkwazịrị na mmemme ahụ wee nye Kọmishọna Obiekezie onyinye nkwanyeùgwù site n'aka ngalaba ndị ntorobịa nke òtù ahụ jikọtara ndị ọrụ ugbo na steeti ahụ, nke ọ bụ onyeisi ha, bụ Maazị Chisom Onugha nyefèrè ya n'aha ndị òtù ahụ, maka nkwàdo dị iche iche o nyere ha n'oge ịkọ ọrụ ugbo nke ahọ a.", "author": "Izunna Okafor", "title": "Agba Nke Abụọ Nke 'Anambra Youth Connect ' Abịala na Njedobe n'Awka", "category": "Mmemme"},
{"text": "A kpọkuola ma dụọ ndị Igbo ka ha gbaa mbọ na-echekwaba ma na-akwalite omenala dị iche iche e jiri mara ndị Igbo, ma na-emesikwa ya ike.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "Aka na-achị steeti Anambra, bụ Gọvanọ Obianọ bụ ya kpọrọ oku a na mmemme Ịgụ Arọ a chịkọbara site n'aka òtù a maara dịka 'Directorate of Igbo Village and Centre for African Civilization' nke mahadum Nnamdi Azikiwe dị n'Awka, site na njikọaka ya na ụlọọrụ na-ahụ maka ihe na-eme na mba òfèsi, ihe e ji aka emepụta, omenala na njem nlegharịanya na steeti ahụ.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "Nnukwu mmemme ahụ wééré ọnọdụ na nsonso a dọtara ọtụtụ ndị ọnụ na-eru n'okwu na steeti ahụ, ndị na-egwu okwe ndọrọndọrọ ọchịchị, tinyere ọtụtụ ndị ọzọ ihe gbasaara omenala Igbo na-amasị. A nọkwara na mmemme ahụ wee wepute ma kpughee agụmagụ ahọ Ndị Igbo (Igbo calendar) ọhụrụ.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "N'okwu ya na mmemme ahụ, Gọvanọ Obianọ, nke ọ bụ Kọmaishọna na-ahụ maka ihe na-eme na mba òfèsi, ihe e ji aka emepụta, omenala na njem nlegharịanya na steeti ahụ, bụ Maazị Ken Anịerobi nọchitere anya ya na mmemme ahụ mere ka a mara na ọ bụ ọrụ dịịrị onye Igbo ịkwàlite asụsụ na omenala Igbo.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "O kelere ndị chịkọbara mmemme ahụ maka Ógbè Ndị Igbo (Igbo Village) ha na-arụ na mahadum ahụ, kpọpụtasịa uru dị iche iche nke ahụ ga-abà na etu ọ ga-esi nye aka n'ịkwàlite njirimara na omenala Igbo, ma kwe nkwà inye nkwàdo maka nke ahụ.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "N'okwu nke ya na-ebe ahụ, eze ọdịnala Enugwu-ukwu, bụ Igwe Ralph Ekpeh kọwara na Ịgụ Arọ bụ ihe nke mmụọ, ma bụrụkwa mmemme a na-eme kwà ahọ ọbụla iji buo amụma maka ahọ ọhụrụ na etu ọ ga-esi wee gaa.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "Na mbụ n'okwu mmalite ya, onyeisioche mmemme ahụ, bụ Maazị Rommy Ezeonwuka, nke ọ bụ  Maazị Jude Masscot Obiagwu nọchitere anya ya kọwara mmemme ahụ dịka nke magburu onwe ya, ma mee ka a mara na ụdị ọmarịcha mmemme dị etu ahụ dị oke mkpà n'ihi na ọ ga-enye aka n'ụzọ pụrụ iche n'ime ka ụmụ na-eto eto mara maka ihe dị iche iche ha kwesiri ịma banyere omenala Igbo.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "N'okwu nke ha n'otu n'otu, onye gbapere amụmà ịchụ nta ego na mmemme ahụ, bụ Dọkịta Godwin Madụka, na onyeisi Mahadum Unizik, bụ Ọkammụta Charles Esimone tinyere olu wee dụọ ndị Igbọ ọdụ ka ha na-echekwaba njirimara ha, ka ha we ghara ifunàhị ha.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "Na mbụ n'ozi nnọọ ya, onyeisi òtù 'Igbo Village and Centre for African Development' bụ Ọkammụta Bonachristus Umeogu kwuru na ọ bụ nke mbụ ha na-eme ụdị mmemme ahụ, ma gosipụtaziekwa olileanya o nwere na ya bụ mmemme ga-eme ka ndị Igbo ihe dị iche iche a na-eme n'ogige ahụ, ma malitekwa ịhụta ya dịka ebe a na-aga njem nlegharịanya na ebe a ngozobe nkà na ihe ọkpụ Igbo.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "Ndị ọzọ dị iche iche sonyere na mmemme ahụ gụnyere nwunye aka na-achị steeti Anambra, bụ Oriakụ Ebelechukwu Obianọ, nke ọ bụ nnukwu onye enyemaka pụrụ iche nye Gọvanọ Obianọ n'ihe metụtara ndị ntorobịa, bụ Oriakụ Maureen Nwakasi nọchitere anya ya; Kọmishọna na-ahụ maka ahụike, bụ Dọkịta Vincent Ọkpala; onyeisi ụlọ mgbasaozi 'Anambra Broadcasting Service (ABS), bụ Dọkịta Uche Nworah, tinyere ọtụtụ ndị ọzọ.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "A gbakwara egwu ọdịnala dị iche iche na mmemme ahụ, ma rikwa erimeri dị iche iche e jiri mara ndị Igbo.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "Ọ dị mkpa icheta na ịgụ arọ Igbo nwere ọnwa iri na atọ n'ahọ, izuụka asaa n'ọnwa, na ụbọchị anọ n'izuụka, nke bụ ahịa anọ dị n'izu (Eke, Orie, Afọr, and Nkwọ), tinyere otu mkpụrụ ụbọchị na-amapụta n'ọnwa ikpeazụ nke ngwụcha ahọ.", "author": "Izunna Okafor", "title": "Ndị UNIZIK Emeela Ịgụ Arọ, Kpọọ Oku Maka Nkwàlite Omenala Igbo", "category": "Mmemme"},
{"text": "Ọ kpọtụrụ akpọtụ ma zụọ azụọ na nsonso a dịka eze ọdịnala na ụmụafọ obodo Abacha dị n'okpuru ọchịchị ime obodo 'Idemili North' nke steeti Anambra mere mmemme iri ji ọhụrụ ha nke ahọ 2021.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "Oke mmemme ahụ Ịwa Ji ahụ bụ nke weere ọnọdụ n'obi eze ọdịnala obodo ahụ, bụ Igwe Godwin Nwabunwanne Odiegwu, ma bụrụkwa mmemme ịwa ji nke mbụ ọ na-eme dịka eze ọdịnala, n'ihi na ọ bụ n'abalị asaa nke ọnwa Jenụwarị nke ahọ a ka e chiri ya Igwe obodo ahụ.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "Mmemme iri ji ọhụrụ ahụ dọtàkwàrà ọtụtụ ụmụafọ steeti ahụ, ndị ọrụ gọọmenti, ndị iche iche e ji okwu ha agba ìzù, ndị enyi na ndị nwadiala, bụ ndị sitere mpaghara ebe dị iche iche n'obodo ahụ nà mpụga ya wee bịa isoro obodo ahụ ñụrịa.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "N'okwu ya oge ọ na-eme omenala ịwa ji kpọnkwem na mmemme ahụ, Igwe Odiegwu kọwàrà iri ji ọhụrụ dịka emume pụrụ iche n'ala Igbo e ji akwanyere ji ùgwù ma na-enyekwa Chineke ekele maka ọkụkọ ugbo na owuwe ihe ubi.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "O kelere Chineke maka onyinye ndụ na nchekwa ya n'isi ụmụafọ obodo ahụ, ma ndị nọ n'ụlọ ma ndị nọ n'ụzọ ije, ọbụladị dịka o kpere ka Chineke gaa n'ihu ịgọzi ha n'ihe ọbụla ha na-eme.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "Dịka ọ na-ekele Ndị Abacha maka nkwàdo ha, o mekwakwara ka a mara na udo tọrọ àtọ alaghachila n'obodo ahụ, ma kelekwazie aka na-achị steeti Anambra bụ Gọvanọ Obianọ maka ihe dị iche iche o meputegooro ndị obodo ahụ, na etu o siri guzobe ọnọdụ udo bụ ịgbà n'obodo ahụ.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "Na mbụ n'okwuchukwu ya n'ịkà ụka e jiri malite mmemme ahụ, ụkọchukwu Bedemoore Obiekezie nke ụlọuka 'St. Michael's Catholic Church, Abacha' dụrụ ụmụafọ obodo ahụ ọdụ ka ha nye aka n'ịkwàlite udo, ọganihu na mmepe obodo ahụ, ma zèéré akpọmasị na ihe ndị ọzọ nwere ike iwètà nsogbu maọbụ dọghachi aka elekere azụ n'ihe gbasaara mmepe.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "Na ntụnye nke ya, Onowu obodo ahụ, bụ Paul Omofia, onye bụkwa Onowu kachagoro wee nọọ ọdụ na steeti Anambra, kwupụtara obi ụtọ ya banyere etu obodo ahụ siri dị n'udo ma na-agawanye n'ihu, ọbụladị dịka ọ dụrụ ụmụafọ Abacha ka ha jigidesi mmụọ ịdịnotu na mmụọ ịhụnanya ike.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "Ụfọdụ ndị ọzọ kwuru okwu na mmemme ahụ gụnyèrè onyeisi ọchịchị obodo ahụ, bụ Maazị Ifeanyi Okeke-Obata; odeakwụkwọ ndịichie obodo ahụ ma bụrụkwa nnukwu onye enyemaka pụrụ iche nye Gọvanọ Obianọ n'ihe gbasaara ọrụ ngo, bụ Maazị Jeffrey Ubah; onye chịbụrụ obodo ahụ n'oge mbụ, bụ Maazị Emeka Okeluo na ụfọdụ ndị ọzọ bụkwa ndị kwupụtara afọojuju ha banyere etu ya bụ mmemme siri gaa. Ha kelekwazịrị Chineke maka inye ha eze ọdịnala na-atụ egwu Chineke, bụkwa onye wetagoro mmepe, ọganihu na ezi mgbanwè n'obodo ahụ.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "N'akụkụ nke ya, onye nnọchianya ala Nigeria na mba South Africa n'oge mbụ, bụ Maazị Uche Ajulu-Okeke, na onye 'Assistant Inspector General of Police' lagoro ezumike nka n'ọrụ, bụ Maazị Ikemefuna Okoye, kọwàrà mmemme iri ji ọhụrụ dịka oke omenala n'ala Igbo, ma kpọkuo ndị Igbo ka ha na-akwàdo ma na-emesi omenala Igbo ike.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "Eze ọdịnala obodo ahụ bụ Igwe Odiegwu nọkwàzịrị na mmemme ahụ wee bunye ndị ọrụ nchekwa obodo ahụ ọgbatumtum iji kwàlite ezi ọrụ nchekwa ha na-arụ n'obodo ahụ.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "A nọkwazịrị na mmemme ahụ wee buoro eze ọdịnala ahụ ìhù site n'aka ndị òtù dị iche iche n'obodo ahụ na ndị sitere ebe ndị ọzọ wee bịa; gbaa egwu ọdịnala, ma rikwa ji ahụrụ ahụ, e jiri mmanụ akwụ ọhụrụ na ụtazị mara abụba wee hazie, tinyere mmanya ngwọ jụrụ oyi e jiri wee gbanyere ya ụgbọ nwamkpi; nke mezịrị ka mmemme ahụ zaa aha a kpọrọ ya n'ezie.", "author": "Izunna Okafor", "title": "Ndị Abacha Eriela Ji Ọhụrụ", "category": "Mmemme"},
{"text": "Aka na-achị steeti Anambra bụ Gọvanọ Willie Obianọ ekwupụtala ma gosipụta obi ụtọ ya banyere etu ọrụ si aga n'ebe ahụ ọchịchị ya na-arụ nnukwu ụlọ ezumeezu mba ụwa na steeti ahụ.", "author": "Izunna Okafor", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Akụkọ Ụwa"},
{"text": "Gọvanọ Obianọ kwupụtara nke a oge ọ gara njem nleta n'ebe ahụ a na-arụ ya bụ agadaga ụlọ ezumeezu dị n'Agụ Awka, n'isi obodo steeti ahụ, bụ nke ọ nọrọ na ya wee gagharịa n'ebe ahụ iji hụ ka ọnọdụ siri gbata kwụrụ n'ebe ahụ na etu ya bụ ọrụ si aga.", "author": "Izunna Okafor", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Akụkọ Ụwa"},
{"text": "Dịka ọ na-akpọpụtasị uru dị iche iche ya bụ ogige ga-ewebàta na steeti ahụ ma a rụchaa ya, ọ gara n'ihu mee ka a mara na nke ahụ ga-enyekwa aka ịkwàlite ọnọdụ mmepe na steeti ahụ, kewàpụtara ụmụafọ steeti ahụ ọtụtụ ohere ọrụ, tinyere ọtụtụ uru ndị ọzọ ọ ga-eweta.", "author": "Izunna Okafor", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Akụkọ Ụwa"},
{"text": " ", "author": "Izunna Okafor", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Akụkọ Ụwa"},
{"text": "Ọ kọwara na ya bụ ogige ga-eme ka Anambra soro n'ọnụọgụgụ steeti olenaole nwere ụdị ụlọ ezumeezu mba ụwa dị etu ahụ n'ala Nigeria, ma mekwazie ka e nwee ike ịchịkọba ụdị nnukwu ọgbakọ dị iche iche n'ime steeti ahụ.", "author": "Izunna Okafor", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Akụkọ Ụwa"},
{"text": "O kelekwazịrị ngalaba ụlọọrụ na-ahụ maka ewumewu ụlọ na steeti ahụ, ma kelekwazie ụlọọrụ ji ọrụ ngo ahụ maka ogoogo ha ji arụ ya bụ ọrụ na etu ha sikwa arụ ọrụ ebe ahụ ma n'ụbọchị ma na-abalị, iji wee hụ na a rụchàpụrụ ya bụ ọrụ n'oge a kara àkà.", "author": "Izunna Okafor", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Akụkọ Ụwa"},
{"text": "Gọvanọ Obianọ nọkwàrà n'otu ụbọchị ahụ wee gaa njem nleta n'ebe ahụ a na-arụ ogige ama egwuregwu n'Awka bụ isi obodo steeti ahụ, iji marakwa ka ọrụ si aga n'ebe nke ahụ.", "author": "Izunna Okafor", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Akụkọ Ụwa"},
{"text": "N'okwu nke ya banyere ụlọ ezumeezu ahụ, Komishọna na-ahụ maka ewumewu ụlọ, bụ Maazị Michael Okonkwo nyèrè nkọwa banyere ụlọ ahụ nà etu ọrụ siri gbata kwụrụ n'ebe ahụ, ma mee ka a mara na ya bụ ọrụ na-abịazị n'isi njedobe ugbua.", "author": "Izunna Okafor", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Akụkọ Ụwa"},
{"text": "O mere ka a mara na ya bụ ogige ga na-abatanwu, opekata mpe, mmadụ puku iri n'otu oge, nwee ebe a na-atụ ndụ mmadụ, nwee ebe a na-emesàpụ ahụ, ụlọ akụ, ebe a na-ere ihe, nà ebe a na-eme ụfọdụ ihe ndị ọzọ dị iche iche, ma n'ime ụlọ ezumeezu ahụ, ma na mpụta ya, bụ nke ga na-eme ka ebe ahụ na-agawanye n'ihu oge niile.", "author": "Izunna Okafor", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Akụkọ Ụwa"},
{"text": "Dịka ọ na-akọwa na ụlọ ezumeezu ahụ ga-enyekwa aka n'ịkwàlite ọnọdụ mmepe n'ụzọ dị iche iche ma mpaghara ahụ, na n'ịkwàlite ọnụego na-abata na steeti ahụ; Kọmishọna Okonkwọ mere ka a mara na Gọvanọ Obianọ nyere mgbe a ga-arụcha ọrụ ahụ, ma kwuo na ha na-agbasi mbọ ike ịrụchapụ ya tupu oge ahụ. Ọ gakwara n'ihu kọwaa na ihe soro wee gbutụ oge n'ịrụchapụ ụlọ ahụ bụ ịkụ elu ya, maka na ọ bụ naanị ígwè ka e jiri wee kpàá ma kụọ ya, ma bụrụkwazie nke were ọtụtụ ogè. ", "author": "Izunna Okafor", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Akụkọ Ụwa"},
{"text": "Ọ kpọpụtasịkwara uru ndị ọzọ dị iche iche ogige ahụ ga-ewètara steeti ahụ na ụmụafọ ya, kọwaa ie ndị ọzọ dị mkpa banyere ogoogo e ji arụ ya bụ ụlọ, ma kwupụtazie olileanya o nwere na ha ga-arụchapụ ya bụ ọrụ tupuu oge a kara aka eruo.", "author": "Izunna Okafor", "title": "Obianọ Agaala Njem Nleta n'Ebe Ahụ A Na-Arụ Ụlọ Ezumeezu Mba Ụwa n'Anambra", "category": "Akụkọ Ụwa"},
{"text": "Ndị òtù jikọtara ndị ntaakụkọ na Nsukka dị na steeti Enugu nọrọ na nsonso a wee nye aka na-achị steeti Anambra bụ Gọvanọ Willie Obianọ onyinye nkwanyeùgwù maka mgbasàpụ aka ya ịnabàtà ndị ọbịa na steeti ya, imete ha mma, na inyekwa ha òhèrè n'ọchịchị ya.", "author": "Izunna Okafor", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Akụkọ Ụwa"},
{"text": "Inye Gọvanọ onyinye nkwanyeùgwù ahụ bụ nke weere ọnọdụ n'obodo Gọvanọ Obianọ bụ Agụleri; ma bụrụkwa nke ndị òtù ahụ mere ngwangwa ha gachara njem nleta n'ebe ahụ a na-arụ ọdụ ụgbọelu mba ụwa Anambra n'Ụmụeri dị n'okpuru ọchịchị 'Anambra East'", "author": "Izunna Okafor", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Akụkọ Ụwa"},
{"text": "N'okwu ya oge ọ na-enye ya onyinye nkwanyeùgwù ahụ, onyeisi ndị òtù ahụ, bụ Maazị Chijioke Amu-Nnadi kwùrù na ebumnobi nkwanyeùgwù ahụ bụ iji kelee ya maka ezi ọrụ ya, ọkachasị site n'inye ótù nwanne ha nwoke, bụ Maazị James Eze ọkwa dị oke elu n'ọchịchị ya, bụ onye ọ kpọlitere n'ọkwa dịka odeakwụkwọ mgbasaozi ya, ma bụrụkwa onye ji ọkwa na gọọmentị ya, malite n'àgbà nke mbụ nke ọchịchị ya wee ruo na nke abụọ a.", "author": "Izunna Okafor", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Akụkọ Ụwa"},
{"text": "Ọ kọwara Gọvanọ Obianọ dịka onye na-anabata ndị ọbịa nke ọma ma bụrụkwa onye na-arụsi ọrụ ike, bụ nke o gosipụàgòrò kemgbe ọtụtụ ahọ gara aga o jiri bata n'ọkwa ọchịchị ya; ma jaa ya ike ka o jide ka o ji.", "author": "Izunna Okafor", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Akụkọ Ụwa"},
{"text": "Maazị Amu-Nnadi jikwàrà òhèrè ahụ wee kelee Gọvanọ Obianọ maka agadaga ọrụ dị iche iche ọ rụgoro na steeti ahụ, ọkachasị ọdụ ụgbọelu mba ụwa ahụ ọ rụrụ na nsonso a na steeti ahụ, ya na ọrụ ndị ọzọ ọ rụgoro kemgbe ahọ o jiri bàta n'ọkwa ọchịchị, ma kọwaa na ọdụ ụgbọelu ahụ ga-enye aka ịdọta mmepe dara ụda na steeti ahụ, na mpaghara ndịda-ọwụwa anyanwụ, na n'ala Nigeria n'izugbe.", "author": "Izunna Okafor", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Akụkọ Ụwa"},
{"text": "Ọ kpọkùkwàzịrị Ndị Igbo ma dụọ ha ọdụ ka ha na-esi n'ọdụ ụgbọelu dị na mpaghara ala Igbo wee na-eme njem ha, n'ihi na nke ahụ ga-enye aka bèlatara ha mmefù ego ma nyekwa aka n'ịkwàlite ọnọdụ mmepe ampaghara ahụ.", "author": "Izunna Okafor", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Akụkọ Ụwa"},
{"text": "Na nzaghachi ya oge ọ na-anata nkwanyeùgwù ahụ, Gọvanọ Obianọ mere ka a mara na ya na Maazị James Eze màtàrà onwe ha oge ha rụrụ n'ụlọ ọba ego, bụ oge Eze rụrụ ọrụ nke ọma n'okpuru ya n'ụlọọrụ ha dịka obere nwaokorobịa; ma bụrụkwazie ihe mere o jiri chètá ya ma kpọlite ya n'ọkwa ka ọ nọrọ n'ísí n'ihe banyere mgbasaozi ya oge ọ batara n'ọkwa ọchịchị.", "author": "Izunna Okafor", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Akụkọ Ụwa"},
{"text": "Banyere ọdụ ụgbọelu ahụ ọ na-arụ n'Ụmụeri, o kwuru ọzọ na ọchịchị ya ebìrìghị ego ọbụla site n'ebe ọbụla iji wee rụọ ọdụ ụgbọelu ahụ, ma kwuo na ọdụ ụgbọelu ahụ na ihe ndị ọzọ ọchịchị ya rụgòrò na ndị nke a ka na-arụ arụ ugbua dabàrà adabà na nkwà o kwere iwèta mmepe tọrọ atọ na steeti Anambra, na iwulite ọnọdụ akụnụba steeti ahụ.", "author": "Izunna Okafor", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Akụkọ Ụwa"},
{"text": "O kèlèkwàzịrị ndị ahụ maka nkwanyeùgwù ahụ, ma kwe nkwà ịga n'ihu na-anabata ndị ọbịa na steeti ahụ, ọbụladị dịka o kwenwòrò nkwà inye ụmụafọ steeti ahụ na ndị ọbịa ezi ọchịchị bụ ịgbà.", "author": "Izunna Okafor", "title": "Ndị Ntaakụkọ Nsụkka Enyela Obianọ Onyinye Nkwanyeugwù", "category": "Akụkọ Ụwa"},
{"text": "A female pedestrian, today, met her untimely death in a crash that occurred in Onitsha, Anambra State, while the other got seriously injured.", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "The Sector Public Education Officer of the Federal Road Safety Corps  (FRSC) in Anambra State, SRC Florence N Edor disclosed this in a statement issued to newsmen.", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "According to her, the fatal crash, which occurred at about 2 PM happened along New Parts, Down Flyover, Upper Iweka.", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "According to her, eyewitness accounts have it that the crash was as s result of over speeding and consequent loss of control.", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "The statement reads, \"A fatal road traffic crash happened today 15th May, 2021 at about 1410hrs by New Parts down flyover.", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "\"Unidentified driver of Foton Auwan Trailer with registration number KTU 477 XW while Speeding ran over a yet to be identified female pedestrian crossing the road.", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "Otu nwata akwụkwọ zùtèrè ọnwụ ike ya na nsonso a, dịka ọkụ ọgbụgba dapụtara n'ọdụ mmanụ ebe ọ nọ-etinye ike ọkụ n'ekwentị ya.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "\"Eyewitness report indicates that the crash was caused by Speeding and lost of control.  ", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "\"Two (2) persons were involved in the crash comprising of (1 male adult and I female adult). ", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "\"The yet to be identified female adult was rushed to Toronto hospital by FRSC rescue team from Upper Iweka Outpost and was confirmed dead by the doctor on duty, and deposited at the same hospital morgue.", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "\"The Sector Commander Anambra State C.C. Adeoye Irelewuyi sends his condolence to the deasesed family.", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "\"He advised motorist  especially articulated Vehicle drivers to desist from Speeding in built up areas to avoid knocking down pedestrian crossing the road.", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "\"He also advise pedestrian to use provided pedestrian bridge while crossing the road.\"", "author": "Izunna Okafor", "title": "Anambra: Speeding Trailer Driver Kills Pedestrian in Onitsha", "category": "Akụkọ Ụwa"},
{"text": "Isi ọchịchị ụlọakwụkwọ nwata ahụ, bụ 'Kaduna State College of Nursing and Midwifery' bụ ya kwupụtara ọnwụ ọnwụ nwata akwụkwọ ahụ, bụ Lydia Dantata onye nke zutere ọnwụ ya site n’ọkụ ọgbụgba nke malitere n’ọdụmmanụ ụgbọala ahụ dị na ncherita ihu ụlọakwụkwọ ya, mpaghara (campus) nke Kafanchan.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "Dịka akụkọ siri kọọ, ọkụ ọgbụgba ahụ metụtàrà ụmụakwụkwọ ruru iri n'ọnụọgụgụ, bụ ndị gara n'ọdụ mmanụ ahụ etinye ike n’ekwenti ha.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "Ụmụakwụkwọ ahụ ka e kwuru na ha gara ebe ahụ itinye ike n’ekwentị ha n’ihi abụbọ ọrụ nke ịdọ aka na ntị ‘Nigeria Labour Congress’ gbara abalị ise nke mere na ọkụ adịghị na steeti ahụ niile.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "E kwuru na ọkụ malitere gbawa oge akụrụngwa e ji akwụnye ihe n’ọkụ (extension box) nke ụmụakwụkwọ ahụ bọkesiri ọkụ dịka ụgbọala tanka na-agbapụta mmanụ ụgbọala; o wee dọọ ọkụ ahụ, ọkụ ọgbụgba wee malite.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "N'okwu ya banyere nke ahụ, onyenlekọta (overseer) ụlọakwụkwọ ahụ, bụ Maazị Ephraim Dyages kwuru site na Kafanchan na Dantata nwụrụ n’elekere atọ nke ụtụtụ Monde, ma bụrụkwa onye nwụrụ n’ụlọ ahụike nkụzi mahadum 'Jos University Teaching Hospital' (JUTH) ebe ya na otu nwaakwụkwọ ọzọ na-anara ọgwụgwọ.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "Dyages kọwara na ụmụakwụkwọ ise ka na-anara ọgwụgwọ n’ụlọọgwụ 'General Hospital, Kafanchan' ahụ ma mee ka a mara na nne na nna ụmụakwụkwọ atọ ndị ọzọ n'ime ha kwuru ka ha kpọpụ ụmụ ha ebe ọzọ.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "Ótù nwata akwụkwọ zùtèrè ọnwụ ike ya na nsonso a, dịka ọkụ ọgbụgba dapụtara n'ọdụ mmanụ ụgbọala ebe ọ nọ were etinye ike ọkụ n'ekwentị ya.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "Isi ọchịchị ụlọakwụkwọ nwata ahụ, bụ 'Kaduna State College of Nursing and Midwifery' bụ ya kwupụtara ọnwụ nwata akwụkwọ ahụ, bụ Lydia Dantata, onye nke zutere ọnwụ ya site n’ọkụ ọgbụgba ahụ nke mere na ncherita ihu ụlọakwụkwọ ya, mpaghara (campus) nke Kafanchan.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "Dịka akụkọ siri kọọ, ọkụ ọgbụgba ahụ metụtàrà ụmụakwụkwọ ruru iri n'ọnụọgụgụ, bụ ndị gara n'ọdụ mmanụ ụgbọala ahụ maka tinye ike ọkụ n’ekwenti ha, n’ihi ịgba abụbọ ọrụ ịdọ aka na ntị ahụ ndị òtù ‘Nigeria Labour Congress’ gbara na nsonso a, nke mere na ọkụ adịghị na steeti ahụ niile.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "Izunna Okafor dere akụkọ a", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "E kwuru na ọkụ ahụ malitere gbawa oge akụrụngwa e ji akwụnye ihe n’ọkụ (extension box) nke ụmụakwụkwọ ahụ bọkesiri ọkụ dịka ụgbọala tanka na-agbapụta mmanụ ụgbọala n'ebe ahụ; o wee dọọ ọkụ ahụ, ọkụ ọgbụgba wee malite.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "N'okwu ya banyere nke ahụ, onyenlekọta (Overseer) ụlọakwụkwọ ahụ, bụ Maazị Ephraim Dyages kwuru site na Kafanchan na Dantata nwụrụ n’elekere atọ nke ụtụtụ Monde, ma bụrụkwa onye nwụrụ n’ụlọ ahụike nkụzi mahadum 'Jos University Teaching Hospital' (JUTH) ebe ya na otu nwaakwụkwọ ọzọ nọbụ were anara ọgwụgwọ.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "Dyages gara n'ihu kwuo na ụmụakwụkwọ ise ka na-anara ọgwụgwọ n’ụlọọgwụ 'General Hospital, Kafanchan' ahụ ma mee ka a mara na nne na nna ụmụakwụkwọ atọ ndị ọzọ n'ime ha kwuru ka ha kpọpụ ụmụ ha ebe ahụ ma kpọga ha ebe ọzọ.", "author": "Izunna Okafor", "title": "Na Kaduna, Ọkụ Agbagbuola Nwata Akwụkwọ Nọ n'Ọdụ Mmanụ Etinye Ike Ọkụ n'Ekwentị Ya", "category": "Akụkọ Ụwa"},
{"text": "Ọgbakọ nkụzi mkpụrụ ụbọchị abụọ banyere etu e si ede, etinye, emezi maọbụ atụgharị edemede na Wikipedia Igbo abịla n'isi njedobe, dịka a kpọkuru ndị Igbo ka ha teta n'ụra ma bido ịkọ akụkọ ha na ide ihe banyere ha, karịa ịhapụrụ ya ndị mba ọzọ ka ha deere ha.", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "Ya bụ ọgbakọ nkuzi, nke a kpọrọ 'Ọzụzụ Igbo Wikupedia Awka' bụ nke weere ọnọdụ n'izuụka a n'ọba akwụkwọ steeti Anambra dị n'Awka, ma bụrụkwa nke dọtara ndị ọrụ ọba akwụkwọ, ndị nkụzi, ndị nta akụkọ, ndị odee, ndị ọrụ oyibo, ndị ntorobịa, na ọtụtụ ndị ọzọ.", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "N'okwu ya na mmemme ahụ, onye nhazi òtù 'Igbo Wikimedian User Group' na steeti Anambra, bụ Oriakụ Onyinye mere ka a mara na ebumnobi ya bụ ọgbakọ bụ iji nye ndị mmadụ nkụzi na mgbàzi banyere etu ha ga-esi na-etinye ihe na Wikipedia, site n'idegharị, ịtụgharị, idenye maọbụ ibipụta edemede ọhụrụ na Wikipedia, ọkachasị n'asụsụ Igbo.", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "O mere ka a mara na Wikipedia, nke e wepụtara n'ahọ 2001 bụ ebe mmadụ pụrụ isi jiri usoro ịtaneetị wee chọpụta maọbụ nweta ihe dị iche iche dịka ọgụgụisi, ozi, maọbụ mmụta n'efu site na mpaghara ebe ọbụla n'ụwa gbaa gburugburu, nakwa site na ngalaba atụmatụ ọrụ Wikipedia dị iche iche, nke gụnyere Wikitionary, Wikibooks, wikiquote, Wikinews, Wikiversity, Wikispecies, Wikivoyages, Wikisource, Wikimedia Commons, and Wikidata.", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "Dịka o siri kọwaa, Wikipedia nwere edemede karịrị ndè iri ise (50 million) n'asụsụ karịrị narị atọ na iri abụọ (320), ma nwekwa ndị na-eme ihe na ya oge ọbụla (active users) ọnụọgụgụ ha ruru narị puku atọ, iri anọ na ise, na narị asatọ na iri na abụọ (345,812). ", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "N'ime mkpokọta ọnụọgụgụ niile ahụ, Oriakụ Ọnụọha mere ka a mara na Wikipedia bekee (English Wikipedia) nwere edemede ruru ndè isii, narị puku abụọ na iri asaa na iteghete, na narị atọ na iri na isii (6,279,316), ma nwee ndị na-eme ihe na ya oge ọbụla (active users) ruru otu narị puku na iri anọ na abụọ, na narị iteghete na iri abụọ na iteghete (142,929); ebe Wikipedia Igbo nwere naanị edemede ruru puku abụọ na otu narị na anọ (2,104), ma nwee ndị na-eme ihe na ya oge ọbụla (active users) ruru naanị iri anọ na otu n'ọnụọgụgụ.", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "O kwuru na ọ bụ nke ahụ mere o jiri dị mkpa na a chịkọbara ya bụ ụdị ọgbakọ nkụzi, iji wee kụziere ọtụtụ mmadụ etu e si ede maọbụ na-agbàzi edemede na Wikipedia Igbo, iji wee kwalitekwuo ọnụọgụgụ ndị na-etinye ihe na ya, ma sikwazie n'ụzọ dị etu ahụ kwàlite ọnụọgụgụ edemede dị ebe ahụ.", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "O chetazịkwaara ọhaneze sonyere n'ọgbakọ nkụzi ahụ na ọ bụ ha bụ ndị Igbo ka ọ dịịrị ide ihe banyere ha, n'ihi na ndị ọcha agaghị ahapụ asụsụ ha bịa na-edere ndị Igbo nke ha. N'ihi nke ahụ ka ọ kpọkuru ma dụọ ha ọdụ ka ha were ohere ọma ahụ kpọrọ ihe, ma malitekwa tụnyebe ụtụ nke ha n'ide ihe n'asụsụ Igbo, ọkachasị na Wikipedia.", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "N'okwu ha n'ótù n'ótù, ụfọdụ ndị so ahazi ya bụ ọgbakọ nkuzi, nke gụnyere, Dọkịta Nkem Osuigwe, onye bụ onyeisi ọba akwụkwọ Anambra n'oge mbụ; na onye ọrụ ọba akwụkwọ bụkwa onye nkuzi na mahadum, bụ Oriakụ Ngozi Osuchukwu, gbarụrụ ihu banyere ọnọdụ asụsụ Igbo nọ na ya taa, ma kpọokuzie ndị sonyere n'ọzụzụ ahụ ka ha tinye ihe niile ha mụtara ebe ahụ n'ọrụ ma na-emekwa ya oge niile, iji soro nye aka ma tụnye ụtụ nke ha n'ichekwaba na n'ịgbasara mba ụwa ozi banyere omenala, asụsụ, na ọnatarachi dị iche iche ndị Igbo nwere, na ihr ndị ọzọ Chukwu jiri chọọ ha mma.", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "N'akụkụ nke ya, otu onye n'ime ndị sonyere n'ọzụzụ ahụ, ma bụrụkwa onyeisi ọba akwụwkọ steeti Anambra, bụ Oriakụ Nkechi Udeze, kèlèrè ndị chịkọbara ya bụ ọmarịcha ọgbakọ nkụzi, ma kpọọ òkù ka a na-achịkọba ya bụ ọgbakọ na mgbe na mgbe, iji mee ka ihe ahụ a kụziri dị n'uche ha mgbe niile, ebe ha ga na-etinyekwa ihe niile ha mụtara n'ọrụ, ma sikwazie n'ụzọ dị etu ahụ nye aka n'imezupụta ebumnobi e jiri hibe ọgbakọ nkụzi ahụ.", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "E wezuga ihe ndị ọzọ e mere ebe ahụ, a nọrọ na mmemme ahụ wee kụziere ndị sonyere na ya etu e si esonye na Wikipedia, ya na etu e si atụgharị, edezigharị ma na-ebipụtakwa edemede n'asụsụ Igbo na Wikipedia.", "author": "Izunna Okafor", "title": "Ọmụmụ Ihe Wikipedia Igbo Abịala Na Njedobe n'Awka", "category": "Akụkọ Ụwa"},
{"text": "Ọkwà mbà na-achị n'olu n'olu. Omenala bụkwà nwata tote o tokwuru, ma bụrụkwa ọbara na-ehù na ndụ agbụrụ ọbụla.", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "Ka ọ dị taa, ndị obodo Nnobi dị n'okpuru ọchịchị ime obodo 'Idemili South' nke steeti Anambra nọrọ na nsonso a wee mee otu omenala pụrụ iche e jiri mara obodo ahụ, bụ nke a maara dịka mmemme Ịkpọ Ji Nnobi, nke ahọ 2021.", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "Ya bụ oke mmemme bụ otu ụzọ ndị obodo ahụ si echekwaba ma na-akwàlite omenala Igbo, ma bụrụkwa emume ha ji ekele Chineke maka onyinye ji ọhụrụ, gọzie ma doo ji ọhụrụ nsọ n'obodo ahụ tupu a malite iri ya maọbụ ire ya n'ahịa obodo ahụ bụ Afọr Nnobi.", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "Ọ bụ n'ụbọchị ahịa afọr ikpeazụ nke ọnwa Julaị ahọ ọbụa ka ndị Nnobi na-eme emume ịkpọ ji, bụkwa nke ha na-eji amalite ire maọbụ igo ji ọhụrụ n'ahịa ha, nke na ọ bụrụ na e meghị ya, ị mara na o nweghị onye ọbụla ga-anwa ànwà bubàta, ree maọbụ rie ji ọhụrụ n'ahịa obodo ahụ.", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "Dịka omenala Nnobi siri dị, ọ bụ Isiana Nnobi na-anọ n'isi mmemme ahụ, bụkwazị nke a ga-emerịrị tupu eze odịnala obodo ahụ maọbụ ụmụafọ obodo ahụ amalite ime mmemme iri ji ọhụrụ ha, kwà ahọ ọbụla. ", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "N'okwu ya na mmemme ahụ mgbe ndị ichie obodo ahụ na ndị mmadụ ndị ọzọ jiri egwu ọdịnala wee soro ya  gaa n'ahịa obodo ahụ, bụkwá ebe ọtụtụ ndị mmadụ jupụtagoro wee na-eche oke emume ahụ na owuwe ihe ubi gbara ọkpụrụkpụ; Isiana Nnobi, bụ Maazị John Isiana kelere Chineke maka etu o siri duo ha n'ogologo oge ọrụ ugbo, ha wee kọnye ji n'ala ma dịkwa ndụ gwupute ya.", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "Ka o gosipụtachara ji ọhụrụ e tinyesiri n'ụkpa maka emume ahụ, o kèrè ya ụzọ anọ, nke pụtara ahịa anọ dị n'izù, bụ Eke, Orie, Afọr na Nkwọ, ma bụrụkwazie nke ndị a ma ama selitere isi n'obodo ahụ gooro.", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "O kelere Chineke maka udo tọrọ àtọ dị n'obodo ahụ, kpee ka udo, ịdịnotu na ọganihu gaa n'ihu ịchị n'obodo ahụ, ọbụladị dịka o kpere ka Chineke gaa n'ihu ịgọzi na ichekwa ụmụafọ Nnobi, ma ndị bi n'obodo ahụ ma ndị bi na mba ọzọ.", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "Ka e mechazịrị nke a n'ahịa ahụ, ìgwè mmadụ ahụ niile zukọtakwara n'ogige 'Aho Square' dị n'Ụmụọna, nụ ebe ha nọkwàzịrị wee malite ịbịara Isiana mgbaru nà iburu ya ìhù, bụ nke ndị otu dị iche iche n'obodo ahụ sokwara mee.", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "N'okwu nke ya, onyeisioche nchere oge ọchịchị obodo ahụ, bụ Maazị Chris Ezeani kwuru na ebumnobi mmemme ahụ bm iji mee ka ụmụafọ obodo ahụ nwee ike iri na ire ji ọhụrụ.", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "Ụfọdụ ndị ichie obodo ahụ, nke gụnyere Dọkịta Mike Omenugha, Maazị Okwudili Oguejiofor kèlèrè Chineke maka inye ha ezigbo ihu igwe iji mee mmemme ahụ, ọbụladị dịka ha nkwa na ha ga-aga n'ihu ịkwàlite njirimara na omenala Igbo oge niile.", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "A nọrọ na mmemme ahụ wee gbaa egwu ọdịnala dị iche iche, tie mmanwụ, tinyere ihe ọzọ dị iche iche mere ka ọ magbuo onwe ya.", "author": "Izunna Okafor", "title": "Ndị Nnobi Emeela Emume Ịkpọ Ji Nke Ahọ 2021", "category": "Akụkọ Ụwa"},
{"text": "Izunna Okafor dere akụkọ a", "author": "Izunna Okafor", "title": "Mmadụ 17 Anwụọla n'Ọnịtsha, Dịka Ídè Mmiri Buuru Ụgbọala Bu Ndị Njem", "category": "Akụkọ Ụwa"},
{"text": "Opekatampe, mmadụ iri na asaa zutèrè ọnwụ mberede ha na nsonso a, dịka ajọ ihe mberede okporoụzọ dapụtara n'Ọnịtsha, na steeti Anambra.", "author": "Izunna Okafor", "title": "Mmadụ 17 Anwụọla n'Ọnịtsha, Dịka Ídè Mmiri Buuru Ụgbọala Bu Ndị Njem", "category": "Akụkọ Ụwa"},
{"text": "Ihe mberede okporoụzọ ahụ bụ nke dapụtara oge nnukwu mmiri ozuzo zòrò n'Ọnịtsha, nke mezịrị ka ídè mmiri jupụta n'okporoụzọ nà ebe niile, wee búchárá otu nnukwu ụgbọala Họma Bọọsụ bu ndị njem agara onwe ya, ga sụnye ya isi n'otu nnukwu olulu ọwà mmiri dị n'akụkụ okporoụzọ ahụ, bụ okporoụzọ awara—awara ahụ siri Ọnịtsha gaa Enugu.", "author": "Izunna Okafor", "title": "Mmadụ 17 Anwụọla n'Ọnịtsha, Dịka Ídè Mmiri Buuru Ụgbọala Bu Ndị Njem", "category": "Akụkọ Ụwa"},
{"text": "Ndị ọnọmgbeomere kọwàra na ụgbọala ahụ ná-ebu mmadụ iri na asatọ bù ndị njem were eme njem ụbọchị ahụ, tupu mmiri wee buchara ya, sụnye ya isi n'ọwà mmiri.", "author": "Izunna Okafor", "title": "Mmadụ 17 Anwụọla n'Ọnịtsha, Dịka Ídè Mmiri Buuru Ụgbọala Bu Ndị Njem", "category": "Akụkọ Ụwa"},
{"text": "Kaosiladị, n'ime mmadụ iri na astaọ (18) nọ n'ụgbọala ahụ oge ahụ, mmadụ iri na asaa (17) n'ime ha (mà onye na-anyà ụgbọala ahụ) nwụrụ anwụ, n'ihi na mmiri gbàgbùrù ha n'ime ọwa mmiri ahụ ozigbo. Ọ bụ naanị otu nwaanyị bu akwụkwọnsọ ya n'aka bụ onye pụtara n'ime mmadụ iri na asatọ ahụ. E burukwara ya ozigbo gaa ụlọọgwụ Toronto dị n'Ọnịtsha ahụ, maka inye ya ọgwụgwọ.", "author": "Izunna Okafor", "title": "Mmadụ 17 Anwụọla n'Ọnịtsha, Dịka Ídè Mmiri Buuru Ụgbọala Bu Ndị Njem", "category": "Akụkọ Ụwa"},
{"text": "N'okwu ya oge ọ gara n'ebe ahụ, onye na-anọchite anya ọgbọ nta nkwàdo Ọgbaru n'ụlọ imeiwu steeti Anambra, bụ Maazị Noble Igwe kọwara ihe mberede okporoụzọ ahụ dịka nnukwu ihe ọdachi na-agba anyammiri, ma kpee ka Chineke nabàta mkpụrụobi ndị ahụ nwụrụ anwụ, ma kasikwa ezinụlọ ha obi.", "author": "Izunna Okafor", "title": "Mmadụ 17 Anwụọla n'Ọnịtsha, Dịka Ídè Mmiri Buuru Ụgbọala Bu Ndị Njem", "category": "Akụkọ Ụwa"},
{"text": "N'okwu nke ya, onyeisi ụlọọgwụ Toronto, bụ Dọkịta Emeka Eze katọrọ ụdị ajọ ọdachi ahụ, ụa nye ndị na-anyà ụgbọala ndụmọdụ ka ha na-akpachàpụ anya n'etu ha si anyà ụgbọala n'oge udummiri a, ọkachisị n'ebe ha amachaghị àlà nke ọma, iji zèére ihe ọdachi dị etu ahụ.", "author": "Izunna Okafor", "title": "Mmadụ 17 Anwụọla n'Ọnịtsha, Dịka Ídè Mmiri Buuru Ụgbọala Bu Ndị Njem", "category": "Akụkọ Ụwa"},
{"text": "Aka na-achị steeti Anambra bụ Gọvanọ Willie Obianọ ekwupụtala ma gosipụta obi ụtọ ya banyere etu ọrụ si aga n'ebe ahụ a na-arụ agadaga ụlọ ezumeezu mba ụwa na steeti ahụ, bụ nke dị na mpaghara Agụ Awka, n'isi obodo steeti Anambra.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "Gọvanọ Obianọ kwupụtàrà nke a oge ya na ụfọdụ ndịisi ọchịchị gọọmenti steeti ahụ na ndị ọzọ ọnụ na-eru n'okwu gara njem nleta n'ebe ahụ a na-arụ ya bụ nnukwu ụlọ ezumeezu, bụkwa ebe ha nọrọ wee gagharịa n'ime gburugburu ogige ahụ, iji hụ ka ọnọdụ siri gbata kwụrụ n'ebe ahụ nà etu ya bụ ọrụ si aga.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "Ya bụ Gọvanọ mere ka a mara na afọ juru ya banyere etu ọrụ si agawanye n'ihu n'ebe ahụ, ma kpọpụtasịkwa uru dị iche iche ya bụ ogige ga-ewebàta na steeti ahụ ma a rụchaa ya, nke gụnyere na ọ ga-enye aka ịkwàlite ọnọdụ mmepe na steeti ahụ, kewàpụtara ụmụafọ steeti ahụ ọtụtụ ohere ọrụ, tinyere ọtụtụ uru ndị ọzọ ọ ga-eweta.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": " ", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "Ọ kọwara na ya bụ ogige ga-eme ka Anambra soro n'ọnụọgụgụ steeti olenaole nwere ụdị ụlọ ezumeezu mba ụwa dị etu ahụ n'ala Nigeria, ma mekwa ka e nwee ike ịdị na-achịkọbazị ụdị nnukwu ọgbakọ mba ụwa dị iche iche n'ime steeti ahụ.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "O kelekwazịrị ngalaba ụlọọrụ na-ahụ maka ewumewu ụlọ na steeti ahụ, ma kelekwazie ụlọọrụ ji ọrụ ngo ahụ maka ogoogo ha ji arụ ya bụ ọrụ na etu ha sikwa arụ ọrụ ebe ahụ ma n'ụbọchị ma na-abalị, iji wee hụ na a rụchàpụrụ ya bụ ọrụ n'oge a kara àkà.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "Dịka ọrụ siri gbata kwụrụ n'ogige ahụ ugbua, a kụchaala ụlọ ahụ gbamgbam, tinyechaa akụrụngwa eskaletọ (escalator) na akụrụngwa 'lift' na ya, ma na-etinyekwazị silin (ceiling) nà igwè e ji ekwu okwu na ya ugbua.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "Gọvanọ Obianọ nyekwara onye ji ọrụ ngo ahụ ndụmọdụ ka o tinyekwuo ọtụtụ ndị ọrụ n'ọrụ n'ebe ahụ, iji nye aka n'ịrụchàpụ ya n'oge.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "N'okwu nke ya banyere ụlọ ezumeezu ahụ, Komishọna na-ahụ maka ewumewu ụlọ na steeti ahụ, bụ Maazị Michael Okonkwo nyèrè nkọwa banyere ụlọ ahụ nà etu ọrụ siri gbata kwụrụ n'ebe ahụ, ma mee ka a mara na ya bụ ọrụ na-abịazị n'isi njedobe ugbua.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "O mere ka a mara na ya bụ ogige ga na-abatanwu, opekata mpe, mmadụ puku iri n'otu oge, nwee ebe a na-atụ ndụ mmadụ, nwee ebe a na-emesàpụ ahụ, ụlọ akụ, ebe a na-ere ihe, nà ebe a na-eme ụfọdụ ihe ndị ọzọ dị iche iche, ma n'ime ụlọ ezumeezu ahụ, ma na mpụta ya, bụ nke ga na-eme ka ebe ahụ na-agawanye n'ihu oge niile.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "Dịka ọ na-akọwa na ụlọ ezumeezu ahụ ga-enyekwa aka n'ịkwàlite ọnọdụ mmepe n'ụzọ dị iche iche ma mpaghara ahụ, na n'ịkwàlite ọnụego na-abata na steeti ahụ; Kọmishọna Okonkwọ mere ka a mara na Gọvanọ Obianọ nyere mgbe a ga-arụcha ọrụ ahụ, ma kwuo na ha na-agbasi mbọ ike ịrụchapụ ya tupu oge ahụ.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "Kọmishọna Okonkwọ kpọpụtasịkwara uru ndị ọzọ dị iche iche ogige ahụ ga-ewètara steeti ahụ na ụmụafọ ya, kọwaa ihe ndị ọzọ dị mkpa banyere ogoogo e ji arụ ya bụ ụlọ, ma kwupụtazie olileanya o nwere na ha ga-arụchapụ ya bụ ọrụ tupuu oge a kara aka eruo.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "Gọvanọ Obianọ nọkwàrà n'otu ụbọchị ahụ wee gaa njem nleta n'ebe ahụ a na-arụ ogige ama egwuregwu n'Awka bụ isi obodo steeti ahụ a maara dịka 'Awka City Stadium', iji marakwa ka ọrụ si aga n'ebe nke ahụ, ma bụrụkwazie ebe onyeisioche 'Anambra State Sports Development Commission', bụ Maazị Tony Oli nọrọ wee nabata ma dugharịa ya.", "author": "Izunna Okafor", "title": "Obianọ Agaala Njem Nleta n'Ogige Ụlọ Ezumeezu Mba Ụwa A Na-Arụ n'Anambra", "category": "Akụkọ Ụwa"},
{"text": "Ka ọ gachaara ihe dịka izuụka olenaole ijummiri kpachara mkpamkpa dị égwù na mba China, ọnụọgụgụ ndị nwụrụ n'ihi ijummiri ahụ eruola mmadụ narị atọ na abụọ (302).", "author": "Izunna Okafor", "title": "Ijummiri: Ọnụọgụgụ Ndị Nwụrụ Na China Agafeela Narị Atọ", "category": "Akụkọ Ụwa"},
{"text": "Ọ bụ onye Mayor nke mpaghara Zhengzhou, bụ Hou Hong kwupụtara nke a na nsonso a, bụkwa nke o sitere na ya wee mee ka a mara na mmadụ iri atọ na iteghete n'ime ndị ahụ bụ ndị a hụrụ ozu ha n'ime ụlọ dị n'okpuru ala ebe a na-adọba ụgbọala.", "author": "Izunna Okafor", "title": "Ijummiri: Ọnụọgụgụ Ndị Nwụrụ Na China Agafeela Narị Atọ", "category": "Akụkọ Ụwa"},
{"text": "Ijummiri ahụ bụ nke gbara oge nnukwu mmiriozuzo zochara na mpaghara Henan etiti mba China, bụkwa nke metụtara mpaghara ebe dị iche iche, bibie ọtụtụ ụlọ na ngwongwo ndị mmadụ, bucharasịkwa ụgbọala na-agbara onwe ha n'ụzọ, ma takwa isi ọtụtụ ndị mmadụ.", "author": "Izunna Okafor", "title": "Ijummiri: Ọnụọgụgụ Ndị Nwụrụ Na China Agafeela Narị Atọ", "category": "Akụkọ Ụwa"},
{"text": "Akụkọ kọrọ na ya bụ mmiriozuzo na ijummiri ọ gbara mètụtàrà mmadụ ruru nde iri na atọ ma bibìkwa ụlọ ruru puku iteghete n'ọnụọgụgụ, ebe ọtụtụ ndị mmadụ ka na-efukwa efu ruo taa.", "author": "Izunna Okafor", "title": "Ijummiri: Ọnụọgụgụ Ndị Nwụrụ Na China Agafeela Narị Atọ", "category": "Akụkọ Ụwa"},
{"text": "Dịka ọnụọgụgụ e nwetere siri kọwaa, ọ bụ na Zhengzhou bụ isi obodo mpaghara Henan ka ndị mmadụ kachara wee nwụọ, bụ ebe ijummriri ahụ tochiri okporoụzọ ma buchakọrọ ọtụtụ ụgbọala na-agba n'ụzọ ebe ahụ nà ndị niile nọgasị n'ime ha. ", "author": "Izunna Okafor", "title": "Ijummiri: Ọnụọgụgụ Ndị Nwụrụ Na China Agafeela Narị Atọ", "category": "Akụkọ Ụwa"},
{"text": "Mkpokọta ọnụọgụgụ ndị nwụrụ n'obodo ahụ ka e kwuru na ọ dị narị abụọ na iri iteghete na abụọ (292), ebe mmadụ ruru narị anọ na asaa ka na-efukwa efu n'obodo ahụ, n'ime mkpokọta ọnụọgụgụ mmadụ iri ise na-efu èfù na mpaghara Henan.", "author": "Izunna Okafor", "title": "Ijummiri: Ọnụọgụgụ Ndị Nwụrụ Na China Agafeela Narị Atọ", "category": "Akụkọ Ụwa"},
{"text": "Nchọpụta e mere na-egosikwa na ijummiri ahụ mètụtàrà ọnọdụ akụnụba mpaghara ahụ, nke na a tụfuola ego ruru ijeri dọla iri na asatọ ($18 billion), ebe ya bụ ijummiri metụtakwazịrị ebe a kọrọ ọrụ ugbo ruru obosara ala hektas narị puku ise na iri asatọ (580,000 hectares).", "author": "Izunna Okafor", "title": "Ijummiri: Ọnụọgụgụ Ndị Nwụrụ Na China Agafeela Narị Atọ", "category": "Akụkọ Ụwa"},
{"text": "Isi ọchịchị mba China mere ka a mara na o guzobela òtù ọrụ pụrụ ichè maka ime nnyocha banyere ijummiri ahụ na ihe dị iche iche so ya.", "author": "Izunna Okafor", "title": "Ijummiri: Ọnụọgụgụ Ndị Nwụrụ Na China Agafeela Narị Atọ", "category": "Akụkọ Ụwa"},
{"text": "Si n'aka Izunna Okafor", "author": "Chidi Igwe", "title": "A Kpọkuola Ndị Anambra Ka Ha Na-Edobe Ọwà Mmiri Ha Ọcha", "category": "Ahụ Ike"},
{"text": "Ọ na-adị mma ịma ọkwa mmiri tupu ozuzo ya, ma na-akakwa mma iji ehihie wee chụba ewu ojii, maka na chi jie ọ hịa ahụ njide.", "author": "Chidi Igwe", "title": "A Kpọkuola Ndị Anambra Ka Ha Na-Edobe Ọwà Mmiri Ha Ọcha", "category": "Ahụ Ike"},
{"text": "Ọ bụ n'ịgbaso nke a ka gọọmenti steeti Anambra jiri kpọọ òkù ọzọ ma dụọ ụmụafọ steeti ahụ ọdụ ka ha na-edebe ọwà mmiri ha ọcha, ma kwụsị iji unyi, atịtị na ihe ndị ọzọ dị etu ahụ were na-emetọ maọbụ na-asụchisi ọwà ọwà mmiri dị na mpaghara ha.", "author": "Chidi Igwe", "title": "A Kpọkuola Ndị Anambra Ka Ha Na-Edobe Ọwà Mmiri Ha Ọcha", "category": "Ahụ Ike"},
{"text": "Òkù a bụ nke a kpọrọ site n'ọnụ onyeisi ụlọọrụ 'Anambra State Clear Drainage and Forest Preservation Agency,' bụ Maazị Chido Obidiegwu n'okwu ya oge ya na ndị òtù ọrụ ya na-abàgide n'ọrụ ịkọchàsị ọwà mmiri suchisiri àsụchi na mpaghara okpuru ọchịchị ime obodo dị iche iche na steeti ahụ. O kwuru na ebumnobi nke ahụ bụ iji hụ na mmiri na-ehùrú onwe ya ma na-agakwa etu o kwesiri.", "author": "Chidi Igwe", "title": "A Kpọkuola Ndị Anambra Ka Ha Na-Edobe Ọwà Mmiri Ha Ọcha", "category": "Ahụ Ike"},
{"text": "Dịka ọ na-akatọ etu ndị mmadụ si ekponye ahịhịa n'ebe mmiri si aga, Maazị Obidiegwu gbarụkwàrà ihu bànyere etu ụfọdụ ndị oji ego achụ ego nà ụfọdụ ụlọọrụ dị iche iche na steeti ahụ si emetọsị ọnọdụ gburugburu site n'iji ụnyí na ihe ọjọọ ndị ọzọ si n'ụlọọrụ ha apọta wee na-asụchisi ọwà mmiri ma na-emekwa ka ebe niile na-esì ísì. ", "author": "Chidi Igwe", "title": "A Kpọkuola Ndị Anambra Ka Ha Na-Edobe Ọwà Mmiri Ha Ọcha", "category": "Ahụ Ike"},
{"text": "Ọ sị na nke ahụ bụ nnọọ nnukwu ihe iche aka mgba nye ọnọdụ ahụike ndị na-ekùrú ihe ahụ n'imi nakwa ndị niile bi na gburugburu ahụ. O kwuzịrị na gọọmenti steeti ahụ agaghị egbu oge ịkpụpụ onye maọbụ ụlọọrụ ọbụla mere ihe dị etu ahụ ọzọ ụlọikpe, malitezie ugbua dịrị gaba, ebe a ga-anọ jiri usoro iwu wee gwa ya ihe ọkụ ji ntị oke eme.", "author": "Chidi Igwe", "title": "A Kpọkuola Ndị Anambra Ka Ha Na-Edobe Ọwà Mmiri Ha Ọcha", "category": "Ahụ Ike"},
{"text": "Ebe dị iche iche Maazị Obidiegwu na ndị òtù ọrụ ya bàgidere n'ọrụ nà njem nleta ọrụ ahụ gụnyèrè ụzọ Atanị dị n'okpuru ọchịchị Ọgbaru; ụzọ Ọrlụ dị n'okpuru ọchịchị n'okpuru ọchịchị Ihiala, nakwa okporo ụzọ Nneni—Adazi-Ani dị n'okpuru ọchịchị Anaọcha.", "author": "Chidi Igwe", "title": "A Kpọkuola Ndị Anambra Ka Ha Na-Edobe Ọwà Mmiri Ha Ọcha", "category": "Ahụ Ike"},
{"text": "N'okwu ya bànyere nke ahụ, onyeisioche nchere ogè n'okpuru ọchịchị Ọgbaru, bụ Maazị Arinzechukwu Awogu kèlèrè gọọmenti steeti Anambra maka etu o si agbasi mbọ ike ịkọchàsị na ịhụ na ọwà mmiri na-adị ọcha, iji kwàlite ezi ọnọdụ adịmọcha gburugburu steeti ahụ.", "author": "Chidi Igwe", "title": "A Kpọkuola Ndị Anambra Ka Ha Na-Edobe Ọwà Mmiri Ha Ọcha", "category": "Ahụ Ike"},
{"text": "O kelekwara gọọmenti ọkachasị etu o siri buru ya bụ ọrụ wee bịa na mpaghara okpuru ọchịchị ahụ, maka na ha bì n'akụkụ mmiri, ma bụrụkwa mpaghara ebe iju mmiri na-enyekarịkwa nsògbu na mgbè na mgbè. O kwere nkwà na ndị okpuru ọchịchị ahụ kwụ gọọmenti na-azụ, ma kwuo na ha agaghị agharịpụ maọbụ dàá mbà ịga n'ihu na-akwàlite atụmatụ adịmọcha ahụ.", "author": "Chidi Igwe", "title": "A Kpọkuola Ndị Anambra Ka Ha Na-Edobe Ọwà Mmiri Ha Ọcha", "category": "Ahụ Ike"},
{"text": "Ụfọdụ ụmụafọ obodo ahụ dị iche iche a gara ụbọchị ahụ kèlèrè ọchịchị steeti Anambra maka ezi ọrụ ya, ma kwe nkwà na ha ga-amalitezị ebe gọọmenti kwụsịrị, iji hụ na ọwa mmiri dị na mpaghara ha na-adị ọcha oge ọbụla.", "author": "Chidi Igwe", "title": "A Kpọkuola Ndị Anambra Ka Ha Na-Edobe Ọwà Mmiri Ha Ọcha", "category": "Ahụ Ike"},
{"text": "By Izunna Okafor", "author": "Chidi Igwe", "title": "Ndị Uwe Ojii Anambra Anwụchiela Ndị Na-Apụnara Mmadụ Ụgbọala", "category": "Nchekwa"},
{"text": "Ndị uwe ojii steeti Anambra anwụchikọọla mmadụ ise kpara nkàta wee jiri egbè pụnara otu nwa amadi bụ maazị Nzube Udegbu ụgbọala Toyota Camry ya n'Ọnịtsha, n'abalị anọ nke ọnwa Ọgọstụ a.", "author": "Chidi Igwe", "title": "Ndị Uwe Ojii Anambra Anwụchiela Ndị Na-Apụnara Mmadụ Ụgbọala", "category": "Nchekwa"},
{"text": "Dịka ozi isi ọchịchị ndị uwe ojii na steeti ahụ kụpụrụ nso-nso a, bụkwa nke onye na-ahụ maka mmekọrịta ọhanaeze na ndị uwe ojii na ya bụ steeti, bụ maazị Harụna Mọhammed sìrì kọwaa, ụmụokorobịa ise ahụ, bụ maazị Emmanuel Amaechi (gbara ahọ iri atọ na ise), maazị Innocent Onyedịkachi (gbara ahọ iri na iteghete), Obinna James (gbara ahọ iri abụọ), maazị Chukwuma Edeh (gbara ahọ iri abụọ na abụọ) na Tochukwu Owor (gbara ahọ iri abụọ na asaa) ka e kwùrù na ọ bụ n'Ojoto dị n'okpuru ọchịchị Idemili, ka a nwụchikọrọ ha, site n'aka ndị òtù ọrụ SARS, bụ 'Special Anti Robbery Squad'.", "author": "Chidi Igwe", "title": "Ndị Uwe Ojii Anambra Anwụchiela Ndị Na-Apụnara Mmadụ Ụgbọala", "category": "Nchekwa"},
{"text": "Ka ọ dị taa, ya bụ ozi mere ka a mara na ndị uwe ojii anapụtala ndị ahụ ụgbọala ahụ, ma kwukwazie na nnyocha ka na-aga n'ihu banyere ya bụ okwu, nke mgbe e mechara ya, a kpụpụ ndị ahụ ụlọ ikpe wee kọọrọ ha ihe e ji eme nwaịkpọ.", "author": "Chidi Igwe", "title": "Ndị Uwe Ojii Anambra Anwụchiela Ndị Na-Apụnara Mmadụ Ụgbọala", "category": "Nchekwa"},
{"text": "N'okwu dịkwa ka ibe ya, ozi ọzọ sikwa n'aka ndị uwe ojii ahụ na-ekwu na ha ejidekwala ndị omekoome ọzọ ji ụzọ aghụghọ ọhụụ were ezu ohi n'Awka.", "author": "Chidi Igwe", "title": "Ndị Uwe Ojii Anambra Anwụchiela Ndị Na-Apụnara Mmadụ Ụgbọala", "category": "Nchekwa"},
{"text": "Ndị amakeekwu ahụ sitere Gariki Ugwuọba, na steeti Enugu, nke gụnyere maazị Eko Charles (gbara ahọ iri abụọ na ise) na maazị Rabiu Idris gbara ahọ iri abụọ na anọ ka e kwuru na ha gara n'ebe otu nwoke, bụ maazị Godwin Chukwu na-ere ihe na mpaghara ụzọ Zik Avenue wee zụrụ ahịa pụtara narị puku Naịra abụọ (N200,000) ma gwùó ya ojoro site n'izigara ya ozi adịgboloja n'ekwentị na-egosi na ha akwụnyerela ya ego ahịa ahụ n'akara ọba ego ya, bụ nke nwa bekee kpọrọ (bank alert); o wee bunye ha ahịa.", "author": "Chidi Igwe", "title": "Ndị Uwe Ojii Anambra Anwụchiela Ndị Na-Apụnara Mmadụ Ụgbọala", "category": "Nchekwa"},
{"text": "Dịka ya bụ akụkọ siri kọọ, ndị omekoome a gakwàrà ebe ahụ ụbọchị ọzọ wee mekwa otu ihe ahụ mgbe ha zụchara ahịa mgbakọta ego ya pụtara narị puku Naịra abụọ na puku Naịra atọ (N 230,000).", "author": "Chidi Igwe", "title": "Ndị Uwe Ojii Anambra Anwụchiela Ndị Na-Apụnara Mmadụ Ụgbọala", "category": "Nchekwa"},
{"text": "Ma, mpiti kwèzịrị oge ya bụ nwoke jizịrị obi añụrị gaa ụlọ ọba ego ya ka ọ dọrọ ego ahụ, e wee gwa ya na ego dị otu ahụ abataghị n'akpa ego ya, nke mezịrị ka ara chọọ ịpụ ya; o wee si ebe ahụ tipù, gbara ga nye mkpesa n'ụlọ ọrụ ndị uwe ojii, bànyere nke ahụ.", "author": "Chidi Igwe", "title": "Ndị Uwe Ojii Anambra Anwụchiela Ndị Na-Apụnara Mmadụ Ụgbọala", "category": "Nchekwa"},
{"text": "Ka ụbọchị ole na ole gachara, iko ndị ahụ jùrù oge ha bịakwara n'ọdụ ahịa ya bụ nwoke ọzọ wee zụọ ọtụtụ ahịa dịka ha si azụ na mbụ; ma mgbe ha na-achọzị ịpịkwa ekwentị ha otu ha sì apị na mbụ iji mee ka ozi adịgboloja ahụ batakwa n'ekwentị ya, ya bụ nwoke mèchatụụrụ ndị uwe ojii ma nye ha ụñàrà, nke mezịrị ka ha wụchie ma gbaa ebe ahụ okirikiri ozigbo, wee nwụkọrọ ha abụọ ozigbo tinye n'ụgbọala, larie.", "author": "Chidi Igwe", "title": "Ndị Uwe Ojii Anambra Anwụchiela Ndị Na-Apụnara Mmadụ Ụgbọala", "category": "Nchekwa"},
{"text": "Otu ọ dị, ya bụ ozi kọwara na ndị uwe ojii ahụ anapụtachaala ndị ahụ ihe niile ahụ ha zụrụ n'oge mbụ, ebe a ka na-eme nnyocha, ma na-ejikerekwa ịkpụpụ ha ụlọ ikpe, ebe a ga-eji usoro iwu wee gwọọ ha ji mmanụ.", "author": "Chidi Igwe", "title": "Ndị Uwe Ojii Anambra Anwụchiela Ndị Na-Apụnara Mmadụ Ụgbọala", "category": "Nchekwa"},
{"text": "Okporoụzọ awara-awara ahụ siri Onitsha wee gaa Owerri nọrọ ụbọchị Mọnde wee kebie abụọ, n'ihi mbize na-eme mkpamkpa na mpaghara ahụ, ya na n'ihi oke mmiri ozuzo ahụ zoro na nsonso a.", "author": "Izunna Okafor", "title": "Ụgbọala Bu Mmanụ Ọkụ Atọla n'Ebe Ụzọ Kewàrà Abụọ n'Anambra", "category": "Akụkọ Ụwa"},
{"text": "Ka ọ gachara áwà olenaole nke ahụ jiri mee, otu nnukwu ụgbọala e ji ebu mmanụọkụ danyere ma tọkịrị n'ime ebe ahụ ụzọ kèwàrà abụọ, ụfọdụ mmanụọkụ o bu wee wụfuo.", "author": "Izunna Okafor", "title": "Ụgbọala Bu Mmanụ Ọkụ Atọla n'Ebe Ụzọ Kewàrà Abụọ n'Anambra", "category": "Akụkọ Ụwa"},
{"text": "Dịka akụkọ siri kọọ, ụgbọala ahụ bu mmanụọkụ na-ewèchara ọsọ n'okporoụzọ ahụ, wee ruo mgbe ọ danyere ma tọkịrị n'ime ebe ahụ mbize kewara abụọ.", "author": "Izunna Okafor", "title": "Ụgbọala Bu Mmanụ Ọkụ Atọla n'Ebe Ụzọ Kewàrà Abụọ n'Anambra", "category": "Akụkọ Ụwa"},
{"text": "N'okwu ya banyere nke ahụ, onyeisi ụlọọrụ na-ahụ maka njem awele, bụ ụlọọrụ 'Federal Road Safety Corps' (FRSC) n'ime steeti ahụ, bụ CC Adeoye Irelewuyi kwuru na ụgbọala ahụ si otu ebe buru mmanụọkụ ahụ wee na-aga agbapụ ya tupu nke ahụ wee mee,. Ọ kọwakwara na ha egbochiela akụkụ ụzọ ahụ mebiri emebi iji kwụsị ndị mmadụ ịgba na ya, maka ọnwụ.", "author": "Izunna Okafor", "title": "Ụgbọala Bu Mmanụ Ọkụ Atọla n'Ebe Ụzọ Kewàrà Abụọ n'Anambra", "category": "Akụkọ Ụwa"},
{"text": "O nyere ndị mmadụ, ọkachasị ndị na-anyà ụgbọala ndụmọdụ ka ha kwụsịzie ịgba ụzọ ahụ ma gbabazie ụzọ ndị ọzọ, ọbụladị dịka o nyere owuweanya na ndị ọrụ ya nọ ọrụ ma kwụrụkwa chịm iji hụ na e nweghị agbakata akwụrụ n'ihi nke ahụ", "author": "Izunna Okafor", "title": "Ụgbọala Bu Mmanụ Ọkụ Atọla n'Ebe Ụzọ Kewàrà Abụọ n'Anambra", "category": "Akụkọ Ụwa"},
{"text": "O kwukwàzịrị na a kpọọla ụlọọrụ gọọmenti etiti na-ahụ maka ọrụ, zie ha ozi maka nke ahụ, ma kwuo na e zipụla ụlọọrụ ngo ga-abịa idozigharị ya bụ okporoụzọ.", "author": "Izunna Okafor", "title": "Ụgbọala Bu Mmanụ Ọkụ Atọla n'Ebe Ụzọ Kewàrà Abụọ n'Anambra", "category": "Akụkọ Ụwa"},
{"text": "Otu nwata akwụkwọ mahadum Nnamdị Azikiwe dị n'Awka, zùtèrè ọnwụ mberede ya na nsonso a, oge ọkụ ọgbụgba dapụtara n'otu ụlọ ebe obibi ụmụakwụkwọ mahadum ahụ dị n'Ifite Awka, na steeti Anambra.", "author": "Izunna Okafor", "title": "Nwa Akwụkwọ UNIZIK Anwụọla, Oge Ọkụ Gbara Ebe Obibi Ụmụakwụkwọ n'Awka", "category": "Akụkọ Ụwa"},
{"text": "Ya bụ ọkụ ọgbụgba bụ nke dapụtara ụbọchị Tuzdee n'ụlọ ụmụakwụkwọ a kpọrọ 'El-Shadai Lodge', ma bụrụkwa nke mere oge ite ikuku mmụọ (gas cylinder) e ji esi nri gbawara n'otu ime ụlọ dị n'ebe obibi ahụ mgbe onye nwe ya ji ya eghe ihe ọtịta 'pop corn'", "author": "Izunna Okafor", "title": "Nwa Akwụkwọ UNIZIK Anwụọla, Oge Ọkụ Gbara Ebe Obibi Ụmụakwụkwọ n'Awka", "category": "Akụkọ Ụwa"},
{"text": "Dịka ndị ọnọmgbeomere siri kọwaa, ọkụ ọgbụgba ahụ mebisiri ọtụtụ ihe ụmụakwụkwọ ahụ jiri biri n'ụlọ ahụ. Mbọ niile ndị nọ ebe ahụ oge ahụ gbara iji gbanyụọ ọkụ ahụ bụ nke mara afọ n'ala, ma bụrụkwa nke amịtaghị mkpụrụ ọbụla, wee ruo oge ndị ọrụ nsọnyụọkụ steeti Anambra bịara ebe ahụ, wee gbanyụọ ọkụ ahụ, ma bupute ngwongwo ndị nke fọrọ afọ.", "author": "Izunna Okafor", "title": "Nwa Akwụkwọ UNIZIK Anwụọla, Oge Ọkụ Gbara Ebe Obibi Ụmụakwụkwọ n'Awka", "category": "Akụkọ Ụwa"},
{"text": "Nwata akwụkwọ mahadum UNIZIK ahụ nwụrụ n'ọkụ ọgbụgba ahụ bụ onye e nyere aha ya dịka Precious, ma bụrụkwa onye e kwuru nà aja ụlọ ahụ dagidere n'elu, ebe ndị otu ya gbapụzịrị maka ndụ nke ha oge ha nyegideere ya aka, mana ha enweghị ike ịzọpụtanwu ya; o wee kwògide ọnwụ, wee nwụọ n'ime ebe ahụ.", "author": "Izunna Okafor", "title": "Nwa Akwụkwọ UNIZIK Anwụọla, Oge Ọkụ Gbara Ebe Obibi Ụmụakwụkwọ n'Awka", "category": "Akụkọ Ụwa"},
{"text": "Ụfọdụ ndị ọzọ bikwa n'ụlọ ahụ nwètèrè mmerụahụ n'ụdị dị icheiche, n'ihi ọkụ ọgbụgba ahụ. ", "author": "Izunna Okafor", "title": "Nwa Akwụkwọ UNIZIK Anwụọla, Oge Ọkụ Gbara Ebe Obibi Ụmụakwụkwọ n'Awka", "category": "Akụkọ Ụwa"},
{"text": "Ka ọ dị ugbua, mbọ niile a gbara iji nwete ọnụmmiri okwu nwoke nwe ụlọ ahụ amịtàghị mkpụrụ ọbụla.", "author": "Izunna Okafor", "title": "Nwa Akwụkwọ UNIZIK Anwụọla, Oge Ọkụ Gbara Ebe Obibi Ụmụakwụkwọ n'Awka", "category": "Akụkọ Ụwa"},
{"text": "By Izunna Okafor", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "Igbo sị na ọ na-adị mma a gbaa bute, a kwachie, chere ọzọ; ma sịkwa na a naghị aka àkà eje nta agwọ, kama na ọ bụ agwọ pụta, a chụba ya.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "Ka ọ dị taa, ndị uwe ojii na steeti Anambra anwụchikọọla ma kpụgharịa mmadụ iri asatọ na ise a na-enyo ènyò na ha bụ ndị otu nzuzo, ndị ohi, ndị na-akwaso nwaanyị iko n'ike nakwa ndị na-etinye aka n'ihe ndị ọzọ dị iche iche na-ewèta ala adịghị mma.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "Ọ bụ onyeisi ndị uwe ojii na steeti ahụ, bụ maazị John Abang mere ka a mara nke a n'okwu ọ gwara ndị nta akụkọ oge ọ na-akpụgharị ndị ahụ n'isi ụlọ ọrụ ya dị n'Amawbịa.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "O mere ka a mara na ọ bụ n'ime mkpụrụ ụbọchị asatọ (malite n'abalị iri wee ruo abalị iri na iteghete nke ọnwa Ọgọstụ) ka a nwụchikọrọ ndị ahụ, ma kwuo na nke ahụ bụ nnọọ ihe kwere omume, n'ihi otu e sigoro wee lebàgharịa anya ma nwògharịa ihe ụfọdụ n'usoro ndị uwe ojii na ndị ọrụ nchekwa dị iche iche si arụ ọrụ ha na steeti ahụ, ọ kachasị ndị òtù ọrụ 'Puff Adder' na ndị 'Operation Kpochapụ'.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "Maazị Abang gara n'ihu kọwaa na n'ime mmadụ iri na asatọ ahụ a nwụchikọrọ, a tọhapụrụ mmadụ iri atọ na isii oge e mere nnyocha ha, ma kwuo na a ka na-eme nnyòcha banyere mmadụ iri na iteghete, tinye mmadụ iri n'okpuru nlekọta ndị uwe maka ahọ ha nọ, ma kpụpụ mmadụ iri ndị ọzọ ụlọikpe ebe a ga-ejizị usoro iwu wee gwọọ ha ji mmanụ.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "Dịka o siri kwuo, mmadụ iri na isii n'ime ndị ahụ, bụkwa ndị sitere na steeti dị iche-iche dị mpaghara ndịda ọwụwa anyanwụ kà a nwụchikọrọ n'Oko dị n'okpuru ọchịchị Orumba North ebe ha nọ wee nọ wee na-edu onwe ha n'iyi ọrụ ma na-emekwa ihe ọgbụgba ndụ ịbanye n'otu nzuzo Aiye. Ma ndị ọzọ bụ ndị a nwụchikọrọ site n'obodo dị iche-iche n‘ime steeti ahụ, nke gụnyere Awka, Ogidi, Ịgbarịam, Obosi, Ọnịtsha, na mpaghara ebe ndị ọzọ.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "Ihe ndị e nwekọtara site n'aka ndị ahụ gụnyèrè ọtụtụ mma òbèjiri na mma agha, okpu ndị otu nzuzo, ihe e ji akpọ ntụ ọgwụ ike cocaine, anyike atọ, agara iwe, nsụnsụ egbe atọ mgbọ dị n'ime ya, mgbọ egbe iri na abụọ dị ndụ, na àkpà anwụrụ ike jupùtara na ya, bụ nke a na-enyo enyo na ọ bụ ọgwụ ike Cannabis Sativa.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "Ọtụtụ n'ime ndị ahụ kwetara ma kwuo n'eziokwu na ha mere ihe dị otu ahụ, ma rịọ ka a gbaghàra ha, ebe ụfọdụ n'ime ha kwùrù na aka ha dị ọcha.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "N'akụkọ dịkwa ka ibe ya, ndị uwe ojii ahụ kpụgharịkwara otu onye uwe ojii adịgboloja, aha ya bụ Hassan Abuka gbara ahọ iri atọ na atọ, onye kwara ma yìri ákwà onye nọ n'ọkwa DSP n'ọrụ uwe ojii, ma bụrụkwa onye e kwuru na ya na onye òtù ya, bụ Maazị Ismaila Ahamed sitere Otukpọ na steeti Benue zurù ụgbọala mmadụ ma buru na-agafé n'Ihiala, ebe aka ndị uwe ojii nọrọ wee kpàra ha.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "Otu ọ dị, ya bụ onye uwe ojii, bụkwa onye sitere Otukpọ na steeti Benue kọwara nke ahụ dịka ebubo ụgha, ma kwuo na ya zụtara ụgbọala ahụ n'aka mmadụ, ma nwekwa akwụkwọ na ihe akaebe dị iche iche o jiri wee zụọ ya, n'amaghị na ọ bụ ụgbọala e zùrù ezu dịka e si ekwu; ma ọ gwara nwanne ya nwoke ahụ bụ Ismaila ka o nyere ya aka na-ebugharị ya, we ruo mgbe ya onwe ya ga-amụta otu e si anyà.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "O kwuru na ya onwe ya bụ onye uwe ojii n'oge gara aga, mana a chụrụ ya n'ọrụ n'ihi na mgbọ egbe ya tụrụ ma gbagbuo onye uwe ojii onye òtù ya n'amaghị ama, oge ha na ndị omekoome na-akwarịta mgbọ; mana kemgbe ahụ, o nweghịzị ihe ọ na-arụ iji lekọta ezinaụlọ ya na agụmakwụkwọ ụmụ ya anya, bụzị nke mere o jiri ga kwáá ákwà ndị uwe ojii, ma were ya sòro ụfọdụ ndị uwe ojii ndị òtù ha na-aga ọrụ oge ọbụla ọrụ dapụtàrà, bụkwa nke ọ sị na ọ bụ ya ka o megidere wee rụta ego o jiri goo ụgbọala Toyota Camry ahụ na Lagosi.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "Dịka ọ gara n'ihu kọwaa, ihe ahụ na Lagos ka o mere, ma ọ gbazịkwara ya ngharị ka otu nwoke ọzọ sitere Anambra ya amaghị onye ọ bụ, bịara n'ogige ndị uwe ojii ebe ahụ a kpọchiri ha, ma na-ebokwa ya ebubo ọzọ, bụ nke ya amaghị ihe ọbụla maka ya, sị na ọ bụ ya na onye òtù ya ahụ jiri egbe wee pụnara ya ụgbọala ya; ebubo wee karịzie ya ahụ.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "N'akụkụ nke ya, ya bụ nwoke sịrị na a pụnaara ya ụgbọala, bụ Maazị Nọnso Chinaecherem mere ka a mara na ọ bụ n'abalị iri na abụọ nke ọnwa Julaị ahọ a, n'elekere iteghete nke anyasị ka mmadụ abụọ ahụ wakpòrò ya na mpaghara ụzọ Rọban dị n'Awka, jiri egbe pụnara ya ụgbọala ya n'ike, ma kwuokwa na ya chetara ihu ndị ahụ nke ọma, nke mezịrị o ji na-ekwusi ike na ọ bụ ya bụ nwa amadi na onye òtù ya mere ihe ahụ.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "Ka ọ dị ugbu a, ndị uwe ojii ka na-eme nnyocha bànyere okwu ahụ niile, nke mgbe e mechara ya, a kpụpụ ndị ahụ ụlọ ikpe ebe a ga-anọ wee kpee ha ikpe n'ótù n'ótù.", "author": "Chidi Igwe", "title": "Ndị Uwe Ojii Anambra Ejidela Ndì Òtu Nzuzo 85 Na Onye Uwe Ojii Adigboloja", "category": "Nchekwa"},
{"text": "Izunna Okafor", "author": "Chidi Igwe", "title": "EFCC Anwụchiela Ndị 'Yahoo Yahoo' Iri na Anọ n'Anambra", "category": "Nchekwa"},
{"text": "Onye a gwara agwa ma ọ nụghị anụ, o mee emee, ọ hụ ahụ.", "author": "Chidi Igwe", "title": "EFCC Anwụchiela Ndị 'Yahoo Yahoo' Iri na Anọ n'Anambra", "category": "Nchekwa"},
{"text": "Ka ọ dị taa, ụlọọrụ ahụ na-ahụ maka ibu agha megide igwù ojoro na ịmazụ ego ọhaneze n'ala Nigeria, bụ ụlọọrụ 'Economic and Financial Crimes Commission (EFCC)' anwụchiela mmadụ iri na anọ a na-enyo enyo na ha bụ ndị na-egwu ojoro site n'usoro nzikọrịta ozi ọgbara ọhụụ ịntaneetị a maara dịka ndị 'Yahoo Yahoo'.", "author": "Chidi Igwe", "title": "EFCC Anwụchiela Ndị 'Yahoo Yahoo' Iri na Anọ n'Anambra", "category": "Nchekwa"},
{"text": "Dịka ozi a kụpụrụ site n'aka onye na-ahụ maka mgbasa ozi n'ụlọọrụ EFCC, bụ Maazị Dele Oyewale siri kọwaa, mmadụ iri na anọ ahụ bụ ndị a nwụchikọrọ site n'aka ngalaba ụlọọrụ ahụ na mpaghara ndịda-ọwụwa anyanwụ, ma bụrụkwa ndị a nwụkọtara dịka ụmụ ọkụkọ site na mpaghara ebe dị iche iche n'Awka bụ isi obodo steeti Anambra, nke gụnyere Ọkpụnọ, Agụ Awka, na Ngọzịka Esteeti.", "author": "Chidi Igwe", "title": "EFCC Anwụchiela Ndị 'Yahoo Yahoo' Iri na Anọ n'Anambra", "category": "Nchekwa"},
{"text": "Dịka o siri kọwaa, ndị ahụ a nwụchiri bụgbado ụmụokorobịa, ma bụrụkwa ndị nọ n'agbata ahọ iri abụọ na ótù, wee ruo n'ahọ iri abụọ na asatọ. Ọ sịkwa na ihe e nwekọtara n'aka ndị ahụ gụnyere ụgbọala oke ego dị iche iche, nke gụnyere 'Mercedes Benz 4matic' atọ, 'Mercedes Benz AMG' na 'Lexus Rx Salon' abụọ, tinyere ụfọdụ akụrụngwa dị iche iche ha ji arụ ọrụ 'Yahoo Yahoo' ha.", "author": "Chidi Igwe", "title": "EFCC Anwụchiela Ndị 'Yahoo Yahoo' Iri na Anọ n'Anambra", "category": "Nchekwa"},
{"text": "Maazị Oyewale kọwara na obere nnyocha e megoro n'ekwentị ndị ahụ gosiri na ha bụ ndị sigoro n'usoro ịntaneetị wee gwùó ndị mmadụ ojoro site n'ịtụ mgbere bitcoin adịgboloja, ịhụnanya adịgboloja, ikweta na ha bụ onye ha abụghị, na usoro ndị ọzọ.", "author": "Chidi Igwe", "title": "EFCC Anwụchiela Ndị 'Yahoo Yahoo' Iri na Anọ n'Anambra", "category": "Nchekwa"},
{"text": "Ọ gakwazịrị n'ihu mee ka a mara nnyocha ka na-aga n'ihu banyere ndị ahụ na arụrụala ha, nke mgbe e mechaara ya, a kpụpụ ha ụlọikpe, ebe a ga-eji usoro iwu wee gwọọ ha ji mmanụ.", "author": "Chidi Igwe", "title": "EFCC Anwụchiela Ndị 'Yahoo Yahoo' Iri na Anọ n'Anambra", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Obianọ Ekelee Chineke Maka Ndụ Kọmishọna Ezenwanne, Tòó Ndị Ọrụ Nchekwa", "category": "Nchekwa"},
{"text": "Aka na-achị steeti Anambra, bụ Gọvanọ Willie Obianọ ekeleela Chineke maka nzọpụta ahụ ọ zọpụtara otu Komishọna ya n'aka ndị omekoome, bụ ndị tọọrọ ya ma hapụkwa ya ka ọ gachara mkpụrụ ụbọchị olenaole, n'enweghị ihe ọbụla ha mere ya.", "author": "Izunna Okafor", "title": "Obianọ Ekelee Chineke Maka Ndụ Kọmishọna Ezenwanne, Tòó Ndị Ọrụ Nchekwa", "category": "Nchekwa"},
{"text": "Gọvanọ Obianọ kwupụtara nke a na mmemme ịka ụka pụrụ iche e jiri merùbe ụbọchị Ista nke ahọ 2021, bụ nke weere ọnọdụ n'obodo ya dị n'Agụleri, n'okpuru ọchịchị ime obodo 'Anambra East', ma bụrụkwa nke ụmụ ya abụọ nọkwara na ya wee nata oririnsọ nke mbụ.", "author": "Izunna Okafor", "title": "Obianọ Ekelee Chineke Maka Ndụ Kọmishọna Ezenwanne, Tòó Ndị Ọrụ Nchekwa", "category": "Nchekwa"},
{"text": "N'okwu ya n'ebe ahụ, Gọvanọ Obianọ kọwara ntọhapụ ahụ a tọpụrụ ya bụ Kọmishọna dịka onyinye kachasị onyinye Chineke nyere Ndị Anambra n'Ista nke ahọ a, ma kelekwazie Chineke onye mere ka ndị ahụ tọhapụ ya bụ nwa amadi n'ahụ zuru òkè, n'emeghị ya ihe ọbụla.", "author": "Izunna Okafor", "title": "Obianọ Ekelee Chineke Maka Ndụ Kọmishọna Ezenwanne, Tòó Ndị Ọrụ Nchekwa", "category": "Nchekwa"},
{"text": "Ọ dị ncheta na ndị omekoome a maghị ndị ha bụ nọrọ ụbọchị Wenezdee izuụka gara aga wee tụọ ka égbé n'ebe otu onye n'ime ndị ahụ ji aha otu ndọrọndọrọ 'All Progressive Grand Alliance (APGA)' were apụta ịzọ ọkwa Gọvanọ steeti ahụ n'ahọ a, bụ Ọkammụta Chukwuma Soludo na ụfọdụ ndị ntorobịa nọ were na-enwe nzukọ n'obodo ya bụ Isuọfịa dị n'okpuru ọchịchị Agụata, wee gbagbuo ndị uweojii atọ, bukọrọ égbè ha, ma tọrọkwa Kọmishọna na-ahụ maka ihe ndị e ji enyere ndụ aka na steeti ahụ, bụ Maazị Emeka Ezenwanne.", "author": "Izunna Okafor", "title": "Obianọ Ekelee Chineke Maka Ndụ Kọmishọna Ezenwanne, Tòó Ndị Ọrụ Nchekwa", "category": "Nchekwa"},
{"text": "Ka nke ahụ gachara, o nweghịzịkwa onye ma ebe ndị ahụ tinyere isi, ma ya fọdụzịkwaa ịma ebe ha bugara Kọmishọna ahụ.", "author": "Izunna Okafor", "title": "Obianọ Ekelee Chineke Maka Ndụ Kọmishọna Ezenwanne, Tòó Ndị Ọrụ Nchekwa", "category": "Nchekwa"},
{"text": "Nke a mezịrị ndị uweojii na ndị ọrụ nchekwa ndị ọzọ dị iche iche nọ na steeti ahụ jizịrị wee malite ime nnyocha na ịgbasi mbọ ike iji zọpụta ya bụ Kọmishọna n'aka ndị tọọrọ ya.", "author": "Izunna Okafor", "title": "Obianọ Ekelee Chineke Maka Ndụ Kọmishọna Ezenwanne, Tòó Ndị Ọrụ Nchekwa", "category": "Nchekwa"},
{"text": "Ka o sila dị, ya bụ Kọmishọna nọrọ n'ọnụ ụtụtụ ụbọchị ụka bụ ụbọchị Ista wee batara onwe ya, dịka ndị ahụ tọọrọ ya hapụrụ ya ka ọ laa, n'etighị ya ihe, gbuo ya maọbụkwanụ merụọ ya ahụ n'ụdị ọbụla.", "author": "Izunna Okafor", "title": "Obianọ Ekelee Chineke Maka Ndụ Kọmishọna Ezenwanne, Tòó Ndị Ọrụ Nchekwa", "category": "Nchekwa"},
{"text": "Gọvanọ Obianọ kelekwazịrị ndị ọrụ nchekwa dị iche iche na steeti ahụ maka ezi agbambọ ha, ma kwe nkwa na ọchịchị ya agaghị ada mba inye Ndị Anambra ezi ọnọdụ nchekwa bụ ịgbà, n'agbanyeghị ihe iche aka mgba dị iche iche na-ebi ọnọdụ nchekwa aka ọjọọ na mpaghara ebe dị iche iche n'ala Nigeria ugbua.", "author": "Izunna Okafor", "title": "Obianọ Ekelee Chineke Maka Ndụ Kọmishọna Ezenwanne, Tòó Ndị Ọrụ Nchekwa", "category": "Nchekwa"},
{"text": "Ọkaokwu ụlọ omeiwu steeti Anambra, bụ Maazị Uchenna Okafor nọrọ ụbọchị Wenezdee wee bunye ndị uweojii steeti Anambra ọmarịcha ụgbọala ọhụrụ abụọ, iji kwàdo ọrụ ọma ha n'ime steeti ahụ.", "author": "Izunna Okafor", "title": "Ọkaokwu Anambra Ebunyela Ndị Uweojii Ụgbọala Abụọ", "category": "Nchekwa"},
{"text": "Mmemme inyefe ụgbọala ahụ n'aka ndị uweojii bụ nke weere ọnọdụ n'isi ụlọọrụ ndị uweojii steeti Anambra dị n'Amawbia, ma bụrụkwa nke dọtara ụfọdụ ndị eze ọdịnala na ndị ọzọ e ji okwu ha agba izu na ngalaba dị iche iche.", "author": "Izunna Okafor", "title": "Ọkaokwu Anambra Ebunyela Ndị Uweojii Ụgbọala Abụọ", "category": "Nchekwa"},
{"text": "N'okwu ya banyere nke ahụ, Maazị Okafor mere ka a mara na o bunyere ndị uweojii ahụ ụgbọala ahụ dịka ótù n'ime ụzọ dị icheiche o si atụnye ụtụ n'ịkwàlite ọrụ nchekwa n'ime steeti ahụ, ma mekwa ka ndị uweojii ahụ nwee ike ịdị na-agbaga ọsọ ngwangwa n'ebe ọbụla e nwere ihe mberede maọbụ ọnọdụ ntụmadị.", "author": "Izunna Okafor", "title": "Ọkaokwu Anambra Ebunyela Ndị Uweojii Ụgbọala Abụọ", "category": "Nchekwa"},
{"text": "Dịka ọ na-ekele Gọvanọ Willie Obianọ maka etu o sigoro nwògharịa ọnọdụ nchekwa steeti ahụ site n'iwepụta atụmatụ nchekwa dị iche iche, nke mezịrị ka steeti ahụ bụrụ ejiamaatụ n'ihe gbasaara ọnọdụ nchekwa n'ala Nigeria; Ọkaokwu ahụ kọwapụtara mkpa ọ dị ime ka nke ahụ kwụdosie ike, bụzị nke mere o jiri bunye ndị uweojii ahụ ụgbọala ahụ, iji kwàdo ezi ọrụ ha na nke Gọvanọ Obianọ n'ihe metụtara nchekwa. Ọ gwakwara ndị ọzọ bụ ndị aka ji akụ n'ime steeti ahụ ka ha ñòmie nke ahụ, ma tụnyekwa ụtụ nke ha n'ịkwàdo na ịkwàlite ọnọdụ nchekwa steeti ahụ.", "author": "Izunna Okafor", "title": "Ọkaokwu Anambra Ebunyela Ndị Uweojii Ụgbọala Abụọ", "category": "Nchekwa"},
{"text": "Dịka ọ na-akpọku ndị uweojii ahụ ka ha jisie ike n'ọrụ ma na-arụkwa ya n'ụzọ iwu kwàdòrò, ọ gara n'ihu kwe ha nkwa na ya na ndị omeiwu steeti ahụ, na ọchịchị steeti Anambra ga-aga n'ihu inye ha nkwàdo zuru òkè, iji hụ na ọrụ ha na-agawanye n'ihu na steeti ahụ.", "author": "Izunna Okafor", "title": "Ọkaokwu Anambra Ebunyela Ndị Uweojii Ụgbọala Abụọ", "category": "Nchekwa"},
{"text": "Na nzaghachi, onyeisi ndị uweojii na steeti Anambra, bụ CP Monday Kuryas nyere Ọkaokwu Uchenna Okafor ekele n'ụzọ pụrụ iche maka ezi ntụnye ahụ o megoro n'ịkwàdo ọrụ ha, ya na ezi ọrụ dị iche iche ha bụ ndị omeiwu steeti ahụ na-arụ iji kwàdo ọnọdụ nchekwa steeti ahụ site n'atụmatụ iwu dị iche iche ha na-ewepụtasị.", "author": "Izunna Okafor", "title": "Ọkaokwu Anambra Ebunyela Ndị Uweojii Ụgbọala Abụọ", "category": "Nchekwa"},
{"text": "O kwere nkwa na ndị uweojii steeti ahụ agaghị ada mbà n'ọrụ ha ịhụ na e nwere ezi ọnọdụ nchekwa bụ ịgbà na steeti ahụ. O jikwazịrị ohere ahụ wee kelee ndị Anambra na ọchịchị steeti ahụ maka ezi nkwàdo ha na-enye ndị uweojii, ọbụladị dịka ọ dụrụ ndị omekóòmè na ndị na-ewete ala adịghị mma na steeti ahụ ka ha chegharịa maọbụ kwakọrọ ngwongwo ha pụọ na steeti ahụ, n'ihi na ha bụ ndị uweojii wàtàrà ọgọdọ ma dịkwa njikere ịga n'ihu na-achụ ha ọsọ ụkwụ eru ala na steeti ahụ dịka ọ dị taa.", "author": "Izunna Okafor", "title": "Ọkaokwu Anambra Ebunyela Ndị Uweojii Ụgbọala Abụọ", "category": "Nchekwa"},
{"text": "Aka ndị uweojii na steeti Ogun nọrọ na nsonso a wee kpàrá mmadụ atọ na-anya Keke Napep maka izu ohi àkpà simenti ruru narị atọ (300) n'ọnụọgụgụ na steeti ahụ.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "Ọnụ na-ekwuru ndị uweojii na steeti Ogun, bụ Maazị Abimbola Oyeyemi bụ ya mere ka ụwa mara maka nke a site n'ozi ọ kụpụụrụ ndị ntaakụkọ banyere mnwụchikọ ahụ a nwụchikọrọ ndị ahụ, ya na arụrụala ha rụrụ.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "Ọ kpọpụtàsịrị aha mmadụ atọ ahụ dịka Maazị Lawal Bidemi AbdulRaheem, Olalekan Azeez na Opeloyeru Kayode ma kọwaa na a nwụchikọrọ ha maka ịkpà nkịtà ọjọọ na izuru àkpà simeentị ruru narị atọ n'ọnụọgụgụ site n'ebe ndebe ngwaahịa ụlọọrụ 'Sandtrust Quarry Company'.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "Dịka o siri kọwaa, e jidere ndị ahụ oge ndị uweojii nọ na mpaghara isi ụlọọrụ Awa-Ijebu nwètèchàrà mkpesa site n'aka otu onye na-arụ ọrụ n'ụlọọrụ ahụ banyere ihe ahụ ndị ahụ mere.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "Ọ kọwara na onye ahụ nyere ha mkpesa ahụ gwàrà ha na ya hụrụ ụfọdụ ndị mmadụ ka ha na-adọnye simenti na Keke Napep ha n'ime otu ọhịa dị nso n'akụkụ ụlọọrụ ahụ; ma gwakwa ha na simenti ahụ nwèkwara ike ịbụ simenti e zuru ezu site n'ụlọọrụ ahụ.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "O kwuzịrị na mgbe ha nwètèchàrà ozi ahụ, na ndị ọrụ ha jikèèrè ozigbo wee gaba n'ebe ahụ ozigbo.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "Ngwangwa ndị ohi ahụ hụrụ ha bụ ndị uweojii, dịka Oyeyemi siri kọwaa, ha ripuru mbọmbọ ọsọ; ndị uweojii ahụ wee chụ ya ka nkịta na-achụ nchì n'ọdọakpụ, chụgide ha ma nwụchikọọ ha.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "O mere ka a mara na oge a gbara ha ajụjụọnụ, na ndị ahụ kwuru n'eziokwu na ọ bụ ozuzu ka ha zuru akpa simenti ahụ n'ụlọọrụ ahụ, ma kwuo na ha ji Keke wee na-ebujesi ha n'ime ọhịa ahụ, ebe ha ga-esizị wee na-ebusàrá ya ndị ha na-eresi ya.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "Ndị ahụ kwukwàrà na ha eresila ndị ahịa ha ụfọdụ n'ime àkpà simentị ahụ ha zuru tupu oge ahụ e jidere ha.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "N'ime narị atọ ha zuru, ndị uweojii ahụ nwetazịrị akpa simenti iri ise na otu site n'aka ndị ohi ahụ, bụ ndị nke ha zoro n'ime ọhịa. Ha nwetekwara àkpà simentị iri abụọ ọzọ ha regoro ere site n'aka ndị ha resiri ya bụ simenti, ma napụtazikwa ha bụ ndị ohi Keke Napep atọ ahụ ha ji were arụ arụrụala ahụ.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "Maazị Oyeyemi kọwara na e mechaara tọhapụgodi ndị ohi ahụ ka ha laruo ụlọ wee chighata n'ihi abụbọ ọrụ ahụ ndị ọrụ ikpe gbara na nsonso a, nke mere na e nweghị ike ịkpụpụ ha ụlọikpe n'oge ahụ.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "Kaosiladị, ọ kọwara na ndị ahụ mechàkwàziere na-ebozị onyeisi ndị uweojii na mpaghara ahụ ebubo na ọ na-ana ha aka azụ (bribe) ka o wee hapụrụ ha Keke Napep ha, ma na-ebokwa ebubo na ọ bụ maka na ha ekweghị enye ya bụ onyeisi ndị uweojii aka azụ ọ na-ana ha mere na o kweghị ahapụrụ ha Keke ha.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "Ọ bụzị nke a, dịka Oyeyemi siri kọwaa, mezịrị e jiri chọrọ ndị ahụ wee gaa ebe ha na-ezo ma nwụchikọkwazie ha nke ugboro abụọ, n'abalị iri abụọ na isii nke ọnwa Juunu a. Ha nọkwazị n'ogige ndị uweojii ugbua agba anya kpụrụkpụrụ ka oke a pịara isi n'ala.", "author": "Izunna Okafor", "title": "E Jidela Mmadụ Atọ Ji Keke Ezu Ohi Àkpà Simenti n'Ogun", "category": "Nchekwa"},
{"text": "Ụlaga sị na ọ bụrụ na ya apịaghị ụtarị, ụmụaka anaghị ama na ọ bụ mmanwụ.", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "N'ịgbaso nke a, mmanwụ nọrọ na nsonso a wee ndị okpukperechi ụka alakụba (bụ ndị Muslim) ebe ha nọ n'ụlọụka n'Osogbo bụ isi obodo steeti Osun ụbọchị ụka gara aga, gbuo mmadụ ma bibisiekwa ọtụtụ ihe n'ebe ahụ. ", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "Mwakpò ahụ bụ nke weere ọnọdụ n'ụlọụka alakụba 'Kamorudeen Central Mosque' dị na Oluode Aranyin, n'Osogbo, ma bụrụkwa nke malitere oge o jiri ọkara gata elekere abụọ nke ehihie ụbọchị ụka ahụ oge ndị alakụba ahụ nọ n'ụlọụka ahụ wee na-ekpe ekpere maka ọnọdụ ala Nigeria.", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "Dịka akụkọ siri kọọ, otu onye nwụrụ, ebe mmadụ ruru iri na abụọ n'ọnụọgụgụ, nke gụnyere ụfọdụ ụmụaka erubeghị ahọ iri na asaa, nwetere mmerụahụ site na mgbọ égbè a gbara n'ebe ahụ oge ya bụ nsogbu dapụtara; ma bụrụkwazie ndị nọ n'ụlọọgwụ sị iche iche ugbua anara ọgwụgwọ.", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "Otu nwata nwoke gbara ahọ iri na abụọ, bụ Abduljeleel Ali nwètèrè àpà mgbọ égbè n'obi; nwata nwoke ọzọ, bụ Adebayo Awolesin gbara ahọ iri na ise nwètèkwàrà àpà mgbọ nke ya n'aka, ebe Taofeeq Fatai na Maliq Abdukabir nwetekwara mmerụahụ mgbọ égbè nke ha ma bụrụkwazie ndị nọ n'ụlọọgwụ ugbua anara ọgwụgwọ.", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "E bibìkwàrà ugegbe ụgbọala 'Camry' na nke ụlọụka alakụba ahụ oge ahụ ya bụ nkwàtụ dapụtara.", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "Akụkọ kọrọ na òtù jikọtara ndị alakụba ahụ a maara dịka 'Kamorudeen Islamic Society of Nigeria' chịkọbara ọgbakọ ekpere pụrụ iche iji kpee ekpere banyere ọnọdụ ala Nigeria, bụkwa nke ọtụtụ ndị òtù ahụ n'ime steeti ahụ sonyere na ya. Ọ bụzị dịka ya bụ ọgbakọ ekpere na-aga n'ihu ka ndị mmanwụ ahụ wakporo ha, ha wee kwàtụọ.", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "N'okwu ya banyere nke ahụ oge a na-agba ya ajụjụọnụ n'ụlọọgwụ ebe ọ na-anara ọgwụgwọ, otu onye n'ime ndị ihe ahụ metụtara, bụ Maazị Isiaka Ajagbe gbárá ahọ iri atọ na asaa kọrọ akụkọ na ọ bụ Maazị Kayode Esuleke nọ n'isi ọgbakọ ekpere ahụ ma na-edebe ụka oge ya bụ ihe dapụtara. ", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "O kwuru na ọ bụ oge ya bụ ọgbakọ ekpere na-aga n'ihu ka ndị mmanwụ ahụ gafechaara ebe ahụ, wee laghachi azụ n'ebe ahụ ọzọ, wee wakpo ha, bido tụba ha okwute, wee ruo mgbe a malitezịrị ịgba égbè", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "Ọ sị na ha nọọrọ onwe ha na-emere onwe ha ekpere, ndị mmanwụ ahụ wee bịa wakpo ha, site n'ibu ụzọ tụba ha okwute, wee bidokwa gbaba ha égbè, bụzị nke e sitere na ya wee gbagbuo otu onye n'ebe ahụ, ma nyekwa ọtụtụ ndị mmadụ mmerụahụ.", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "Dịka ọ na-akọwa etu ndị mmanwụ ahụ ndị uweeoji nà-èché nche siri wee tụọ n'ebe ahụ, Onye Imam nke ụka alakụba ahụ, bụ Kazeem Yunus, kwùrù na ndị mmanwụ ahụ gbara onyeisi ha, bụ Maazị Moshood Salawudeen égbè n'isi, ma o kubizịrị ume, nwụọ n'ụzọ, oge e bu ya aga ụlọọgwụ maka inye ya ọgwụgwọ.", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "O mèkwàzịrị ka a mara na ndị òtù ha ruru iri na abụọ n'ọnụọgụgụ nwètàrà àpà mgbọ ma nọrọkwazie n'ụlọọgwụ 'Osun State General Hospital, Asubiaro', 'Osogbo Central Hospital' na 'UNIOSUN Central Hospital' ugbua were na-anara ọgwụgwọ, ebe a dọnyekwazịrị ozu onye nke ahụ nwụrụ anwụ n'ụlọ nchekwa ozu dị n'ụlọọgwụ 'UNIOSUN Teaching Hospital' na steeti ahụ.", "author": "Izunna Okafor", "title": "Otu Onye Anwụọla Dịka Ndị Mmanwụ Wakpòrò Ndị Ụka Alakụba n'Osun", "category": "Nchekwa"},
{"text": "Aka ndị uweojii na steeti Niger akpàrálá mmadụ iri na isii a na-enyo ènyò na ha bụ ndị otu nzuzo na mpaghara okpuru ọchịchị ime obodo Lapi nke steeti ahụ.", "author": "Izunna Okafor", "title": "Na Niger, Ndị Uweojii Anwụchiela Mmadụ 16 Maka Otu Nzuzo", "category": "Nchekwa"},
{"text": "DSP Wasiu Abiodun bụ ọnụ na-ekwuru ndị uweojii na steeti ahụ bụ ya kwupụtara nke a n'ozi ọ kụpụụrụ ndị ntaakụkọ banyere njide ahụ e jidere ndị ahụ, ma bụrụkwa nke o sitere na ya wee mee ka a mara na ndị ahụ bụ ndị òtù nzunzo 'Black Axe'.", "author": "Izunna Okafor", "title": "Na Niger, Ndị Uweojii Anwụchiela Mmadụ 16 Maka Otu Nzuzo", "category": "Nchekwa"},
{"text": "O kwuru na ọ bụ n'ụlọ ụmụakwụkwọ  Gwaranyo ka e jidere ndị ahụ ebe ha na-eme emume 7/7 ha, bụ nke ha na-eme kwà ahọ ọbụla.  ", "author": "Izunna Okafor", "title": "Na Niger, Ndị Uweojii Anwụchiela Mmadụ 16 Maka Otu Nzuzo", "category": "Nchekwa"},
{"text": "Ọ kpọpụtasịrị aha ndị ahụ dịka Joseph Biyama (gbara ahọ iri abụọ na abụọ), Adewale Sunday (gbara ahọ iri abụọ na asatọ), Ahmed Ahmed (gbara ahọ iri abụọ na atọ), Victor Dada (gbara ahọ iri abụọ na atọ), Kazeem Yahaya (gbara ahọ iri abụọ na isii), Emmanuel Ogbadu (gbara ahọ iri abụọ na anọ), na Shittu Babatunde (gbara ahọ iri abụọ na atọ), bụ ndị bụcha ụmụakwụkwọ mahadum.", "author": "Izunna Okafor", "title": "Na Niger, Ndị Uweojii Anwụchiela Mmadụ 16 Maka Otu Nzuzo", "category": "Nchekwa"},
{"text": "O kwuru na ndị ọzọ gụnyèrè Mikailu Yahaya (gbara ahọ iri abụọ na otu), Abdullahi Mohammed (gbara ahọ iri abụọ na isii), Shekwolo Lamech (gbara ahọ iri abụọ na atọ), Damilola Idris (gbara ahọ iri abụọ), Taiwo Hussaini (gbara ahọ iri abụọ na ise), Haruna Lanre (gbara ahọ iri abụọ na anọ), Saheed Saheed (gbara ahọ iri abụọ na abụọ) bụkwa dị gụchagoro akwụkwọ. Ndị ọzọ gụnyere John Simeon (gbara ahọ iri abụọ na atọ), na Agbonika Ojoma gbara ahọ iri abụọ na anọ), bụ ndị abụghị ụmụakwụkwọ, kama ha sitekwara na mpaghara Lapi ahụ.", "author": "Izunna Okafor", "title": "Na Niger, Ndị Uweojii Anwụchiela Mmadụ 16 Maka Otu Nzuzo", "category": "Nchekwa"},
{"text": "O kwuru na ndị otu nzuzo ahụ, ndị ọtụtụ n'ime ha bụ ụmụakwụkwọ mahadum bụ n'ime ụlọ otu nwata akwụkwọ ibe ha bụkwa onye otu ha ka ha nọ were na-eme mmemme ahụ ma na-anabatakwa ndị ọhụrụ batara n'otu nzuzo ahụ ụbọchị ahụ, tupu e wee nwụchikọọ ha.", "author": "Izunna Okafor", "title": "Na Niger, Ndị Uweojii Anwụchiela Mmadụ 16 Maka Otu Nzuzo", "category": "Nchekwa"},
{"text": "Ya bụ ọnụ na-ekwuru ndị uweojii gara n'ihu kwuo na ihe dị iche iche e nwetere n'aka ndị ahụ gụnyèrè anyike, uwe na okpu ndị ọrụ agha ala Nigeria, otu itè ahịhịa kpọrọ nkụ a na-enyo ènyò na ọ bụ igbo nn'ime ya, ihe e ji agbanye mmiri ruru lita iri na ise a gbajuru ihe a na-enyo enyo na ọ bụ mmanya ike na ọgwụ ike a gwakọrịtara agwakọrịta, karama abụọ mmanya castello na-aba n'anya, na MP3 e ji akpọ egwu, tinyere ụfọdụ ihe ndị ọzọ.", "author": "Izunna Okafor", "title": "Na Niger, Ndị Uweojii Anwụchiela Mmadụ 16 Maka Otu Nzuzo", "category": "Nchekwa"},
{"text": "Dịka ọ na-adụ ndị nne na nna ọdụ ka ha kpachapụ anya n'ụdị ndụ ụmụ ha na-ebi ma n'ụlọ ma n'ụlọakwụkwọ, ọ gakwazịrị n'ihu kwuo na a ka na-eme nnyocha banyere okwu ahụ, nke mgbe e mechaara ya, a kpụpụ ha ụlọikpe, ebe a ga-eji usoro iwu wee gwọọ ha ji mmanụ.", "author": "Izunna Okafor", "title": "Na Niger, Ndị Uweojii Anwụchiela Mmadụ 16 Maka Otu Nzuzo", "category": "Nchekwa"},
{"text": "Ndị a na-enyo ènyò na ha bụ ndị ojiegbe nọrọ na nsonso a wee gbuo otu onyeisi ndị uweojii, bụ onye ji ọkwa DPO na mpaghara Omuma dị n'okpuru ọchịchị ime obodo 'Oru East' nke steeti Imo, bụ CSP Fatmann Doiyoor.", "author": "Izunna Okafor", "title": "N'Imo, Ndị Ojiegbe Egbuola Onyeisi Ndị Uweojii, Dịka Ndị Uweojii Gbagburu Mmadụ Isii", "category": "Nchekwa"},
{"text": "Ya bụ onyeisi ndị uweojii ka e kwuru na ndị omekome ahụ (ruru iri na asaa n'ọnụọgụgụ) gbàgbùrù oge ha na ndị uweojii nà-akwàrịta mgbọ, bụzị nke e sitere na ya wee gbagbuo mmadụ isii ndị omekome ahụ ma nwụchie mmadụ iri na otu ndị ọzọ n'ime ha.", "author": "Izunna Okafor", "title": "N'Imo, Ndị Ojiegbe Egbuola Onyeisi Ndị Uweojii, Dịka Ndị Uweojii Gbagburu Mmadụ Isii", "category": "Nchekwa"},
{"text": "Akụkọ kọrọ na ndị uweojii ahụ wakpòrò ndị omekome ahụ oge ha bu ụgbọala atọ na-esochi ibe ha wee na-aga n'okporoụzọ Omuma; ha wee bido ịkwà mgbọ", "author": "Izunna Okafor", "title": "N'Imo, Ndị Ojiegbe Egbuola Onyeisi Ndị Uweojii, Dịka Ndị Uweojii Gbagburu Mmadụ Isii", "category": "Nchekwa"},
{"text": "Onye ji ọkwa 'Area Commander' n mpaghara ọmụma ahụ, bụ ACP Benjamin Abang kwuru na ihe ahụ mere n'eziokwu, ma mekwa ka isi ọchịchị ndị uweojii na steeti Imo mara maka ya.", "author": "Izunna Okafor", "title": "N'Imo, Ndị Ojiegbe Egbuola Onyeisi Ndị Uweojii, Dịka Ndị Uweojii Gbagburu Mmadụ Isii", "category": "Nchekwa"},
{"text": "N'ozi ọ kụpụụrụ ndị nta akụkọ, onye na-ahụ maka mmekọrịta ọhaneze na ndị uweojii na steeti Imo, bụ Maazị Michael Abattam mere ka a mara na ndị uweojii ahụ napụtàkwàrà ndị omekome ahụ ụgbọala atọ ahụ ha ji akpagharị, nke gụnyere 'Toyota Highlander SUV' abụọ (nwere akàrà 'Abia MBL 517 AT' na 'LAGOS , JJJ 984 EL' n'otu n'otu, ya na ụgbọala 'Lexus Jeep' enweghị akara, bụkwazị nke ha dọbara n'ụlọọrụ ha ugbua. O kwukwara na ha amalitela ime nnyòcha iji nwụchikọọ ndị nke ahụ gbara ọsọ.", "author": "Izunna Okafor", "title": "N'Imo, Ndị Ojiegbe Egbuola Onyeisi Ndị Uweojii, Dịka Ndị Uweojii Gbagburu Mmadụ Isii", "category": "Nchekwa"},
{"text": "Na ntụnye nke ya, onyeisi ndị uweojii na steeti ahụ, bụ CP Abutu Yaro, fdc, nàrà ndị ọrụ ya aka maka ịlụ ọgụ dịka nwoke. O kpere ka mkpụrụobi CSP Doiyoor ndị omekome ahụ gbagburu zuru ike na ndokwa, ma kpọkuzie, dọọ ndị omekome aka na ntị, ka ha kwakọrọ ngwongwo ha si na steeti ahụ pụọ.", "author": "Izunna Okafor", "title": "N'Imo, Ndị Ojiegbe Egbuola Onyeisi Ndị Uweojii, Dịka Ndị Uweojii Gbagburu Mmadụ Isii", "category": "Nchekwa"},
{"text": "By Chidi Igwe, VON", "author": "Chidi Igwe", "title": "Ihe ikwesiri ima banyere Nwafor Orizu", "category": "Obibi Ndụ"},
{"text": "A mụrụ Ọkparaeze Akweke Abyssinia Nwafor Orizu n’afọ 1914 na Nnewi dị n’steeti Anambara.", "author": "Chidi Igwe", "title": "Ihe ikwesiri ima banyere Nwafor Orizu", "category": "Obibi Ndụ"},
{"text": "Nwafor Orizu malitere ihe a kpọrọ “Zikist Movement”", "author": "Chidi Igwe", "title": "Ihe ikwesiri ima banyere Nwafor Orizu", "category": "Obibi Ndụ"},
{"text": "Ihe ndị e ji echeta ya bụ:", "author": "Chidi Igwe", "title": "Ihe ikwesiri ima banyere Nwafor Orizu", "category": "Obibi Ndụ"},
{"text": "By Izunna Okafor", "author": "Chidi Igwe", "title": "Ụlọọrụ FRSC Ga-amalitezị Ijide Ụgbọala Buru Óké Íbū n'Anambra", "category": "Obibi Ndụ"},
{"text": "N'ịkwalitekwu ọrụ ya na mbọ ahụ ọ na-agba ibelata ihe mberede okporo ụzọ, ụlọọrụ ahụ na-ahụ maka ije awele okporo ụzọ, bụ ụlọọrụ Federal Road Safety Corps (FRSC), ngalaba ya nke steeti Anambra, agbapeela atụmatụ ọrụ ọhụụ pụrụ iche, megide nnukwu ụgbọala na-ebu oke íbū nakwa ndị ọzọ na-ada iwu okporo ụzọ dị iche iche.", "author": "Chidi Igwe", "title": "Ụlọọrụ FRSC Ga-amalitezị Ijide Ụgbọala Buru Óké Íbū n'Anambra", "category": "Obibi Ndụ"},
{"text": "Dịka ozi si n'aka onye na-ahụ maka nkuzi na mgbasaozi n'ụlọọrụ ahụ, bụ Maazị Pascal Anigbo siri kọwaa, ya bụ atụmatụ ọhụụ a gbapere na nsonso a site n'aka onyeisi ụlọọrụ ahụ na steeti ahụ, bụ Maazị Andrew Kumapayi, metụtàrà ndị na-anya Tipà maọbụ nnukwu ụgbọala ndị ọzọ buru óké íbū maọbụ dàá iwu okporo ụzọ.", "author": "Chidi Igwe", "title": "Ụlọọrụ FRSC Ga-amalitezị Ijide Ụgbọala Buru Óké Íbū n'Anambra", "category": "Obibi Ndụ"},
{"text": "Dịka o siri kọwaa, atụmatụ ọhụrụ ahụ gbasòrò ntụziaka Gọvanọ Willie Obianọ nyèrè ma bụrụkwa nke gbadoro ụkwụ na mkpebi 13, 2020 ahụ ndị ụlọ omeiwu steeti Anambra mere, bụ nke nyere ụlọọrụ FRSC ahụ ntụziaka ka ọ welitekwuo aka n'ọrụ ibelata oke ihe mberede okporo ụzọ na-emegasị na steeti ahụ, iji chekwaa ndụ ndị na-anyà ụgbọala na ndị na-aga n'okporo ụzọ.", "author": "Chidi Igwe", "title": "Ụlọọrụ FRSC Ga-amalitezị Ijide Ụgbọala Buru Óké Íbū n'Anambra", "category": "Obibi Ndụ"},
{"text": "Ọ dị ncheta na onyeisi ụlọọrụ ahụ, bụ Maazị Kumapayi nọrọ n'ime izuụka abụọ gara aga wee nwee nzukọ mkparịta ụka, ya na ndị na-anyà Tipà n'ime steeti ahụ, bụ ebe ọ nọrọ wee dọọ ha aka na ntị banyere etu ha si eweta ihe mberede n'okporo ụzọ, dụọ ha ọdụ ka ha rụọ ụgbọala ha nke ọma, dọọ ha aka na ntị banyere ịgba oke ọsọ, ma gwakwa ha bànyere atụmatụ ọhụụ ahụ n'oge, tupu a gbapee ya.", "author": "Chidi Igwe", "title": "Ụlọọrụ FRSC Ga-amalitezị Ijide Ụgbọala Buru Óké Íbū n'Anambra", "category": "Obibi Ndụ"},
{"text": "Ya mere, ka òhèrè mkpụrụ izuụka abụọ ahụ o nyere ha gachara, ọ nọzịrị na nsonso a wee gbapee ya bụ atụmatụ ọrụ, nke pụtazịrị na ndị ụlọọrụ ahụ ga-amalitezị ịnwụchikọ ụgbọala ọbụla buzị oke ibu, nke nwegasịrị ọkụ ekwesi ekwesi, nke enweghị akwụkwọ ikike, ndị na-añụ mmanya na-aba n'anya maọbụ kpọọ ọgwụ ike tupu maọbụ mgbe  ha na-anya ụgbọala, ndị na-anya nnukwu ụgbọala n'erughị ogo ịnyà ya, tinyere ndị dara iwu okporo ụzọ ndị ọzọ. Ya bụ atụmatụ bụkwa nke a ga-etinye n'ọrụ ma mezupụta na mpaghara niile nke steeti ahụ.", "author": "Chidi Igwe", "title": "Ụlọọrụ FRSC Ga-amalitezị Ijide Ụgbọala Buru Óké Íbū n'Anambra", "category": "Obibi Ndụ"},
{"text": "Ndị ọzọ sonyere na mmemme ịgbape atụmatụ ahụ gụnyere Kọmishọna na-ahụ maka njem okporo ụzọ na steeti ahụ, bụ Maazị Afam Mbanefo; onyeisi ụlọọrụ 'Anambra Transport Management Agency' bụ Maazị Pat Obiefuna; tinyere ndị ụlọọrụ 'Vehicle Inspection Officer (VIO)', ndị ọrụ 'Directorate of State Security (DSS)', ndị ọrụ 'National Drug Law Enforcement Agency (NDLEA)' na ndị ọrụ 'Nigeria Security and Civil Defence Corps (NSCDC)'.", "author": "Chidi Igwe", "title": "Ụlọọrụ FRSC Ga-amalitezị Ijide Ụgbọala Buru Óké Íbū n'Anambra", "category": "Obibi Ndụ"},
{"text": "By Izunna Okafor", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "Ọnwụ bụ ọzọ a mà na onye ọbụla ga-echirịrị, ma bụrụkwa òkù a ma na onye ọbụla dị ndụ ga-azarịrị chi ya oge ọbụla o jiri kpọọ ya.", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "Nke a bụ isi sekpụ ntị n'okwuchukwu ofufè nrò akwamozu Emmanuel Ezike, bụ nke weere ọnọdụ nso-nso a n'ezinụlọ be ya dị n'Amichi, n'okpuru ọchịchị ime obodo 'Nnewi South' nke steeti Anambra.", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "N'okwuchukwu ya na mmemme akwamozu ahụ, Ụkọchukwu Samson Ikedinma gbàdòrò ụkwụ n'akwụkwọ nsọ dị ka ọ dị na Mkpughe 22: 12, wee kpọkuo onye ọbụla ka o chegharịa ma chigharịkwute Chineke, dozie ndụ ya ma nye fèé ya onwe n'aka Chineke, iji wee kèta òkè n'alaeze eluigwe n'ụbọchị ikpeazụ, n'ihi na onye ọbụla nwụrụ anwụ ga-enwerịrị ebe ọ ga-anọ ọnọdụ ebighịebi ", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "N'okwu nke ya, Oriakụ Amaka Ezike, bụ nwunyè nwoke ahụ nwụrụ anwụ ma bụrụkwa nnukwu onye enyemaka pụrụ iche nyegara Gọvanọ Willie Obianọ n'ọrụ pụrụ iche, kọwàrà di ya dịka onye udo, onye na-arụsi ọrụ ike, nwoke obi umeala, na nwoke nwere ùgwù na nsọpụrụ pụrụ iche.", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "O kpezịrị ka Chineke nabata mkpụrụobi ya na ndokwa ma nyekwa ya ezumike udo ruo mgbe ebighịebi na mgbe ha ga-ezutekwa ọzọ ebe ọnwụ apụghị ikewakwa ha ọzọ. O kelekwazịrị ndị dị iche iche bịara nọnyere ya na ndị ezinụlọ ya n'oge iru újú ahụ. ", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "Na ntụnye nke ya, oge o dùrù ndị òtù egwuregwu 'Keep Fit Club' wee bịa akwamozu ahụ, onyeisi ụlọọrụ 'Anambra Newspapers and Printing Corporation' bụ Maazị Chuka Nnabuife kasiri ndị ezinụlọ ahụ obi maka ọnwụ nwoke ahụ, ma kpee ka mkpụrụobi di ya nwee ezumike udo n'ime Chineke.", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "Oge Ka Ọ Dị Taa na-agba ya ajụjụ ọnụ, otu onye e ji okwu ya agba ìzù n'obodo ahụ, bụ Maazị Maja Umeh, kọwara Maazị Ezike lara mmụọ dịka nwoke achọghị nsogbu, na nwoke gbara mbọ ka nwoke ma tụnyekwa ụtụ nke ya n'ịkwalite mmepe obodo na inyerịtara mmadụ aka oge ọ nọ ndụ ", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "N'echiche obi ya banyere etu e si emekpa ụmụnwaanyị ahụ ma di ha nwụọ n'ụfọdụ mpaghara ebe dị iche iche n'ala Igbo, Maja Umeh, onye bụkwa Kọmishọna na-ahụ maka mgbasaozi na omenala na steeti Anambra n'oge mbụ, gbarụrụ ihu bànyere nke ahụ ma katọọ ya dịka ihe jọgburu onwe ya, ma n'anya mmadụ, ma n'anya Chineke.", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "Ọ kpọkuzịrị ndị na-etinye aka n'ihe dị etu ahụ ka ha wepu aka na ya, ma ọ bụrụ na ọ gaghị amasị ha ka ihe dị etu ahụ dakwasị ụmụ ha ndị nwaanyị maọbụ ụmụnne ha ndị nwaanyị.", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "Mmemme akwamozu ahụ dọtara nwa amadi ahụ na-anọchibụ anya ọgbọ nta nkwàdo mpaghara Anambra Etiti n'ụlọ omeiwu sineeti, bụ Maazị Victor Umeh; Ọkaokwu ụlọ omeiwu steeti Anambra, bụ Maazị Uchenna Okafor; onyeisi oche Ọhaneze Ndị Igbo na steeti Anambra, Maazị Damian Okeke-Ogene, tinyere ọtụtụ ndị ọzọ.", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "A mụrụ Maazị Emmanuel Ezike n'ahọ 1954, ma ọ lara mmụọ n'abalị iri na otu nke ọnwa Epure ahọ a, ka ọ garachara ihe karịrị otu ọnwa o jiri nwechaa ihe mberede okporo ụzọ. Tupuu ọnwụ ya, Maazị Ezike ji ọkwa dịka onyeisi ngalaba n'ahụ maka ego n'ụlọ nkwariakụ gọọmenti steeti Anambra, bụ 'Golden Tulip Hotel, Agụlụ'.", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "Ndị ọ hapụrụ na-eru uju ọnwụ ya gụnyere: nwunye ya, ụmụ ya, ụmụnne ya, nakwa ndị ọgọ ya.", "author": "Chidi Igwe", "title": "E Liela Ozu Emmanuel Ezike n'Amichi", "category": "Obibi Ndụ"},
{"text": "By mbidoIgbo.com", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "N’ụbọchị taa ka soja ụmụ Igbo abụọ a, zara oku ọnwụ. Nzeọgwụ nwụrụ na agha Biafra n’afọ 1967, ebe Agụiyi-Irọnsị nwụrụ n’afọ 1966, n’aka ndị soja Naịjirịa.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "Na ndụ ha, a mụrụ Nzeọgwụ na Kaduna. Ọ bụ onye Anịọma dị na Delta Steeti. Ọ banyere armị n’afọ 1957, ebe o ruru ọkwa majọ. Nkwenye ya na ndị soja ndị ọzọ nwere na ndị ọchịchị nkịtị na-aghasa Naịjirịa, butere ndị armị ị weghara ọchịchị n’ike.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "Nke a mere ha ji gbuo ndị dịka Ahmadu Bello, Tafawa Balewa na Festus Okotie-Eboh. Mana egbughị ndị dịka Michael Ọkpara na Azịkiwe, nke mere e ji kpebie na ndị Igbo ji ụzọ aghụghọ wee kpochapụ ndị ha gburu, maa werekwa ọchịchị n’ike.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "Ọ bụ n’ọnọdụ a ka akụrụ ajọ mkpụrụ mechara bute agha Biafra. Mgbe agha Biafra malitere, Nzeọgwụ nke ruola ọkwa “Lt. Colonel” na armị ndị Biafra zutere ọnwụ ya na Nsụka. Nke a mere mgbe ọ nọ ọrụ ịhazi ndị agha Biafra n’abalị, maka agha ahụ a nọ n’ime ya.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "Ha amaghịkwa na ndị agha Naịjirịa nọ ha nso, nke mere na ha ekeghị nkwụcha. Maka onye ndị iro gbara gburugburu, na-eche ndụ ya nche oge niile. Ọ bụ n’ebe a ka pịnyụrụ ọkụ odogwu a. Ọ gbakwara naanị afọ iri atọ oge ọ nwụrụ.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "Ka agha biri, onyeisi ala bụ Gowon nyere iwu ka e lie ozu ya na “Military Cemetery” nke dị na Kaduna, ma kwanyere ya ugwu ruru ya.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "A mụkwara Johnson Ụmụnakwe Agụiyi-Ironsi n’ụbọchị nke atọ, n’ọnwa March n’afọ 1924. Ọ bụ onye Ịbeku dị n’Ụmụahịa, Abịa Steeti. Ọ banyere armị n’afọ 1942, ebe o ruru ọkwa Majọ-Generalụ.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "E mere ya onyeisi ala Naịjirịa na Janụarị n’afọ 1966 ka Nzeọgwụ na ndị soja ụfọdụ wetara ọchịchị ndị nkịtị na njedebe, mgbe ha gburu ndị dịka Ahmadu Bello, maka kwenye ha nwere na ha na-aghasa obodo.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "N’ezie, Agụiyi-Ironsi sokwa na ndị e wepụtara ka e kpochapụ, mana dịka onye soja ọ bụ, ọ weghara ọchịchị na Legọs n’ike. Maka n’oge ahụ, Legọs bụ ‘Federal Capital Territory.’ Mana ndị a ha gburu bịa kpodo Naịjirịa isi n’ala, maka ndị “Northern” Naịjirịa kwenyere na ndị Igbo ji aghụghọ weghara ọchịchị, site na-igbu ndị be ha bụ Ahmadu Bello na Balewa.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "Ironsi n’aka nke ya, enyekwughị aka n’okwu a, maka ndị niile tinyere aka na-igbu ndị ahụ enweghị ntaramahụhụ o nyere ha. Nke a mere e ji kpara ya nkata ọnwụ, nke ọ dabara n’ime ya, n’ụbọchị 29 July, n’afọ 1966.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "Ọ bụ Theophilus Danjuma du ndị soja wee bata na ngige Adekunle Fajuyi na Ibadan, ebe e gburu ma Ironsi tinyere Fajuyi. Ọ gbara afọ iri anọ n’abụọ, oge ọ nwụrụ. Akụkọ karịrị otu o si nwụ kpọmkwem, mana ihe a maa bụna, a hụrụ ozu ya, tinyere nke Fajuyi n’ọhịa dị ụlọ Fajuyi nso. Ihe kachaa mwute bụ na Ironsi nọ n’ọkwa ọchịchị naanị ọnwa isi.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "Nke a akwụsịghị ndị ugwu igburu ndị Igbo gawa na mpaghara “Northern” Naịjirịa. Ọ bụ n’ọgbaghara a, ka agha Biafra si wee malite.", "author": "Chidi Igwe", "title": "Ncheta Chukwuma Nzeọgwụ na Ụmụnakwe Agụiyi-Irọnsị -- Mbido Igbo", "category": "Obibi Ndụ"},
{"text": "Izunna Okafor", "author": "Chidi Igwe", "title": "Achbishọọpụ Okeke Arụọrọla Onye Enweghị Aka Ụlọ Ọhụụ Na Nteje", "category": "Obibi Ndụ"},
{"text": "Igbo sị na omere onye ogbenye na-emere chi ya, ma sịkwa na ọ hụrụ mma mee nwèrè ụgwọ ọrụ.", "author": "Chidi Igwe", "title": "Achbishọọpụ Okeke Arụọrọla Onye Enweghị Aka Ụlọ Ọhụụ Na Nteje", "category": "Obibi Ndụ"},
{"text": "N'ịgbaso nke a, Achbishọọpụ ụka katọliiki na mpaghara Ọnịtsha, bụ Achbishọọpụ Valerian Okeke nọrọ na nsonso a wee rụọrọ ma nyefèé ọmarịcha ụlọ ọhụụ n'aka otu nwata nwaanyị bụ onye ikedịnobi (nke ụfọdụ maara dịka ndị ọlụsị maọbụ ndị nwere nkwarụ) n'Ụmụazụ Nteje dị n'okpuru ọchịchị ime obodo Oyi nke steeti Anambra.", "author": "Chidi Igwe", "title": "Achbishọọpụ Okeke Arụọrọla Onye Enweghị Aka Ụlọ Ọhụụ Na Nteje", "category": "Obibi Ndụ"},
{"text": "Mmemme ịgbape ụlọ ahụ bụ nke weere ọnọdụ na nsonso, ma bụrụkwa nke dọtara ụfọdụ ndị e ji okwu ha agba izu na steeti ahụ, nke gụnyere onye na-anọchitebụ anya ọgbọ nta nkwàdo Anambra Etiti n'ụlọ omeiwu sineeti ala Nigeria, bụ Maazị Victor Umeh, tinyere ụfọdụ ndị ọrụ ụka, na ndị ọzọ ọnụ na-eru n'okwu.", "author": "Chidi Igwe", "title": "Achbishọọpụ Okeke Arụọrọla Onye Enweghị Aka Ụlọ Ọhụụ Na Nteje", "category": "Obibi Ndụ"},
{"text": "Nwata nwaanyị ahụ a rụụrụ ụlọ ahụ bụ Ada Aniwetalu, ma bụrụkwa onye enweghị aka abụọ site n'afọ nne ya, kemgbe e jiri mụọ ya.", "author": "Chidi Igwe", "title": "Achbishọọpụ Okeke Arụọrọla Onye Enweghị Aka Ụlọ Ọhụụ Na Nteje", "category": "Obibi Ndụ"},
{"text": "N'okwu ya oge ọ na-agbape ụlọ ahụ, Achbishọọpụ Okeke kwuru na ọ bụ ótù onye ọrụ sista dọtara anya ya na uche ya n'ebe nwata nwaanyị ahụ nọ, tinyekwuoro na ya jiri anya ya hụ ma chọpụta na ya bụ nwata nwaanyị na-emesi ihe ike ma na-agbakwara onwe ya mbọ nke ukwuu, n'agbanyeghị ọnọdụ ahụ ọ hụtara onwe ya na ya kemgbe nne jiri mụọ ya.", "author": "Chidi Igwe", "title": "Achbishọọpụ Okeke Arụọrọla Onye Enweghị Aka Ụlọ Ọhụụ Na Nteje", "category": "Obibi Ndụ"},
{"text": "O kwuru na ya hụrụ etu nwata nwaanyị ahụ siri jiri mkpụrụ ụkwụ ya wee na-ede ihe, na-eje ozi, na-arụ ọrụ ụlọ, ma jirikwa ya na-emegasịkwa ụfọdụ ihe ndị ọzọ e ji aka eme nke mezịrị o jiri kpebie inyere ya aka ka ọ bụrụ nnukwu mmadụ ma ruo ogoogo ọ chọrọ iru na ndụ a. ", "author": "Chidi Igwe", "title": "Achbishọọpụ Okeke Arụọrọla Onye Enweghị Aka Ụlọ Ọhụụ Na Nteje", "category": "Obibi Ndụ"},
{"text": "Nke a, dịka o siri kọwaa, mezịrị o jiri rụọrọ nwata nwaanyị ahụ ụlọ ọhụụ ahụ, ma nyekwa ya na enyi ya nwaanyị (bụkwa onye na-enyere ya aka) ohere agụmakwụkwọ n'efù, ruo ogoogo mahadum.", "author": "Chidi Igwe", "title": "Achbishọọpụ Okeke Arụọrọla Onye Enweghị Aka Ụlọ Ọhụụ Na Nteje", "category": "Obibi Ndụ"},
{"text": "O kelere ndị dị iche iche tinyere aka ma tụnyekwa ụtụ n'ịrụ ụlọ ahụ; mmadụ dịka Maazị Victor Umeh, 'Rev. Fr.' Emmanuel Obimma (Ebube Mụọnsọ), Maazị Ikem Osanakpo, na Maazị Evaristus Ubah, tinyere ụfọdụ ndị ọzọ.", "author": "Chidi Igwe", "title": "Achbishọọpụ Okeke Arụọrọla Onye Enweghị Aka Ụlọ Ọhụụ Na Nteje", "category": "Obibi Ndụ"},
{"text": "Na nzaghachi, ya bụ nwata nwaanyị, onye ọñụ jupụtàra obi, kèlèrè Achbishọọpụ Okeke maka ime ka ihu ọchị waa ya nà itute olileanya ya ọzọ site n'iwuru ya ebe obibi na inye ya na enyi ya nwaanyị olileanya ịga mahadum. O kpekwazịrị ka Chineke nna gọzie ma kwụghachi ya mmaji kwuru mmaji, ya na ndị ọzọ niile nyere aka n'ụzọ dị iche iche n'ime ka nrọ ahụ pụta ìhè.", "author": "Chidi Igwe", "title": "Achbishọọpụ Okeke Arụọrọla Onye Enweghị Aka Ụlọ Ọhụụ Na Nteje", "category": "Obibi Ndụ"},
{"text": "Gọọmenti Anambra Ekpebie Ịkụtù Ụlọ Ahụ", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Obibi Ndụ"},
{"text": "Si n'aka Izunna Okafor", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Obibi Ndụ"},
{"text": "Anyammiri gbàrà ka ijummiri na nsonso a, dịka akụkụ otu nnukwu ụlọelu dàrà wee tigbuo otu nwaanyị mụrụ nwa ọhụụ n'Obosi, dị n'okpuru ọchịchị ime obodo 'Idemili North' nke steeti Anambra. Ya bụ ụlọ merụkwara ụfọdụ ndị mmadụ ahụ n'otu oge ahụ ọ dara. Mana, dịka amara Chineke siri dị, o nweghị ihe ọbụla mere ụmụaka ha, nke otu n'ime ha bụ nwa a mụrụ ọhụụ, dị naanị ọnwa isii.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Obibi Ndụ"},
{"text": "Nwaanyị ahụ ụlọ ahụ tigburu ka e kwuru na ọ gbàrà ahọ iri anọ, ma bụrụkwa onye na na-echebe nwa ara. E bukwara ya wee gaa ụlọ ahụike dị nso ebe ahụ ozigbo ozigbo a dọpụtachara ya, mana dọkịta lelechaara ya ahụ, wee kwuo na ụkwà a na-apị, nà mkpụrụ adịghị ya —nke pụtara na ya bụ nwaanyị alaala mmụọ.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Obibi Ndụ"},
{"text": "Ka ọ dị taa, gọọmenti steeti Anambra ekpebiela ma kwuwaa na ọ ga-akụtù ụlọ ahụ tigburu ya bụ nwaanyị, maka na o teela aka o jiri maba ọkwà ma na-adọ aka na ntị megide ụlọ ọdịda (n'ụdị ọbụla) n'ime steeti ahụ.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Obibi Ndụ"},
{"text": "Mkpebi ịkụtù ụlọ ahụ bụ nke e kwupụtàrà site n'ọnụ Maazị Chike Maduekwe, bụ onyeisi ụlọọrụ 'Anambra State Physical Planning Board (ANSPPB)', n'okwu ya banyere ya bụ ụlọ.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Obibi Ndụ"},
{"text": "O mere ka a mara na nke ahụ bụ ụlọ a rụchaghị arụcha, bụkwa nke nọọrọla ihe karịrị ahọ iri anọ. Ọ dọrọ ọhaneze aka na ntị ka ha na-elekọta ma na-eleru ụlọ ha anya nke ọma na mgbe nà etu kwesiri ekwesi. Ọ gwakwara ndị na-arụ ihe ka ha buru ụzọ na-enweta nkwàdo gọọmenti tupuu ha amalite ịrụ ihe ọbụla, ma gwakwa onye ọbụla ka ọ kwụsị ileghàrà ụlọ ya anya (ọkachasị ụlọ a rụghachị arụcha) ruo ogologo oge, n'ihi na ọ bụ nke ahụ na-ebute ụdị ihe ọdachi dị etu ahụ.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Obibi Ndụ"},
{"text": "O mere ka a mara na e belatala ọnụọgụgụ ụlọ ọdịda na steeti ahụ, nke na o tètụla a nụdobere akụkọ ya, ma kwekwazie nkwà na ụlọọrụ ahụ agaghị ada mbà n'ibu agha megide nke ahụ, wee ruo mgbe a nụdobèrè ya kpamkpam.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Obibi Ndụ"},
{"text": "Ọ gara n'ihu kwuo na ha ekechiela ụlọ ahụ eriri, ma kàá ya akàrà nkụtù; nke pụtara na a ga-akụtu ya oge adịghị anya, dịka ọ dị na mkpebi ha mèrè banyere ụlọ ọbụla dara àdà na steeti ahụ. Ọ sịkwa na onye nwe ụlọ ahụ bi na Lagos, mana ha eziela ozi kpọọ ya ka ọ bịa zaa ụfọdụ ajụjụ, nke mgbe e mechààrà ya, a kụọ ya bụ ụlọ jàà-jàà.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Obibi Ndụ"},
{"text": "Maazị Maduekwe kasìzịrị ezinụlọ nwaanyị ahụ nwụrụ anwụ obi, ma kpee ka Chineke nye mkpụrụobi ya ezumike udo.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Obibi Ndụ"},
{"text": "Si n'aka Izunna Okafor", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Obibi Ndụ"},
{"text": "Otu onye nọrọ na nsonso a wee zùte ọnwụ mberede ya n'Anambra, ebe mmadụ anọ ndị ọzọ nwètàkwàrà ihe mmerụahụ n'ụdị dị iche iche, dịka ihe mberede okporo ụzọ dapụtara na ncherịta ihu 'Jodon Shopping Mall' dị na Nkpor na mpaghara okporo ụzọ ahụ siri Ọnịtsha gaa Enugu.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Obibi Ndụ"},
{"text": "Onye jigodi ọkwa dịka onye na-ahụ maka mmekọrịta oheneze na ụlọọrụ 'Federal Road Safety Corps (FRSC)' n'ime steeti Anambra, bụ Maazị Kamal Musa mèrè ka ụwa mara nke a site n'ozi ọ kụpụụrụ ndị nta akụkọ na nsonso a bànyere ihe mberede ahụ.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Obibi Ndụ"},
{"text": "O mere ka a mara na ihe mberede okporo ụzọ ahụ metụtara mmadụ ise (ụmụnwoke anọ na otu nwaanyị) ma bụrụkwa nke dapụtara n'etiti nnukwu ụgbọala 911 M/Benz e ji ebu mmiri (bụ nke nwere akàrà XB 698 GDD) na Keke enweghị akàrà. Ọ sịkwa na ihe kpatara ihe mberede ahụ bụ ịgba oke ọsọ, na ụgbọala ịgbafè ibè ya site n'usoro ezighị ezi.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Obibi Ndụ"},
{"text": "Maazị Kamal gakwara n'ihu kwuo na ụmụnwoke atọ na otu nwaanyị ahụ nwètàrà mmerụahụ n'ihe mberede ahụ, ebe otu nwoke nwụrụ. Ndị ọrụ FRSC bùùrù mmadụ anọ ahụ nwetara mmerụahụ ozigbo wee gaa ụlọọgwụ Boromi dị n'Ọnịtsha, ebe e burukwara ozu onye ahụ nwụrụ anwụ wee ga dọnye n'ụlọ nchekwa ozu, oge dọkịta lèchààrà ya ahụ wee gbaa akaebe na ọ nwụọla n'eziokwu.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Obibi Ndụ"},
{"text": "Onyeisi ụlọọrụ FRSC na steeti Anambra, bụ CC Andrew A. Kumapayi dọrọ ndị na-anyà ụgbọala aka na ntị banyere ịgba oke ọsọ, n'ihi ihe ọjọọ dị iche iche nke ahụ na-ewèta. Ọ kasìri ndị be onye ahụ nwụrụ anwụ obi, kpee ka mkpụrụ obi ya zuo ike na ndokwa, ọbụnadị dịka ka Chineke nye ndị ndị ahụ nwetara mmerụahụ mgbakere n'oge adịghị anya.", "author": "Chidi Igwe", "title": "Ihe Mberede Okporo Ụzọ Egbuola Otu Onye n'Anambra, Merụọ Ọtụtụ Ahụ", "category": "Obibi Ndụ"},
{"text": "...Nyékwá Ya Ego Ọ Ga-Eji Bido Ahịa", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "Izunna Okafor dere akụkọ a", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "Omere nwaogbenye na-emere Chi kere ya, maka na ọrụ ọbụla wèrè ụgwọ.", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "Ọ bụ n'ịgbasò nke a ka onye omeiwu ahụ na-anọchite anya ọgbọ nta nkwàdo 'Nnewi North' n'ụlọ ọgbakọ omeiwu steeti Anambra, bụ Maazị Nonso Okafor jiri rụzigharịa ma dozigharịara otu nwaanyị ajadụ ụlọ ya dakpọsịrị adàkpọdị n'Umuzu Mbana, Otolo Nnewi. Ya bụ ụlọ nwéré ime ụlọ anọ a rụzigharịrị ọhụụ bụ nke a gbàpèrè, nyefèé ya n'aka nwaanyị àjàdụ ahụ na nsonso a; ma bụrụkwa nke a gbapegidere ya na ụlọ mposi na ogige ebe a na-asa ahụ.", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "N'okwu ya oge ọ na-agbape ụlọ ahụ, onye omeiwu ahụ, bụ Maazị Okafor kọwàrà nke ahụ dịka otu n'ime ụzọ o si eme ka ihu ọchị waa ndị ọ na-anọchite anya ha n'ụlụ omeiwu steeti ahụ, na-eme ka ọnọdụ dịrị ha mma, ma na-ewètekwara ha èrèrè ọchịchị onye kwuo uche ya.", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "O mere ka a mara na ọ nọrọ n'abalị iteghete nke ọnwa Julaị ahọ a wee nweta ozi na ụlọ ótù nwaanyị ajadụ, bụ Oriakụ Eberechukwu Igwilo na-agba ọkụ n'Umuzu Mbana dị n'Otolo Nnewi. O kwuru ọ bụ ezie na ndị àgbataobi nwaanyị ajadụ ahụ nyèèrè ya aka menyụọ ọkụ ahụ n'ikpeazụ, mana ya bụ ọkụ gbapịàrà akụkụ ụfọdụ n'ụlọ ahụ, ma gbarikọkwa ọtụtụ ihe ebe ahụ, nke mezịrị na imirikiti ihe nwaanyị ahụ na ụmụ ya ise jiri biri gbàrà ọkụ.", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "O kwuru na oge ọ garuru na be nwaanyị ajadụ ahụ, wee jiri anya ya hụ ihe mere, nakwa etu akụkụ ụlọ ahụ dị iche iche siri kaa nka ma dàkpọsịkwa adakpọsị, na o metụrụ ya n'obi, bụ ihe nwaanyị ahụ na ụmụ ya na-agabiga. Nke a, dịka o siri kwuo, mere o jiri kpebie ma bàgide n'ọrụ idozigharị na inwòghàrị ụlọ ahụ ka ọ kwụrụkwa ọzọ. O kwuru na ọ malitere ịrụgharị ya bụ ụlọ n'ọnwa Ọgọstụ; o wee rụchaa ya ma tinyesie ya akụrụngwa dị iche iche e ji enyere ndụ aka na ihe e ji akwàlite ọnọdụ obibi ndụ, bụzị nke o nyefèzịrị n'aka nwaanyị ahụ ụbọchị ahụ.", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "Maazị Okafor nọkwazịrị ụbọchị ahụ ọ gbapere ụlọ ahụ wee nye nwaanyị ahụ akwụkwọ ndọrọ ego dị otu narị puku naịra (N100, 000) ka o were màlite ịzụ ahịa ma sikwa ebe ahụ na-enweta ego ọ ga-eji na-elekọta ụmụ ya anya ma na-akwụrụ ha ụgwọ akwụkwọ.", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "O kwèrè nkwà na ọ ga-aga n'ihu ịnọchite anya ndị ọgbọ nta nkwàdo ahụ nke ọma ma na-emekwa ka ihu ọchị waa ha oge niile, n'ihi na nke ahụ so na nkwà o kwèrè ha oge ọ na-achụ nta nkwado.", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "Na nzaghachi ya, nwaanyị ajadụ ahụ, bụ Oriakụ Eberechukwu Igwilo, onye ọñụ jupụtara n'obi, kèlèrè Maazị Okafor ma kpọọ isi ala nye Chineke onye jiri ya wee kwara ngwaọrụ site n'iji ya tutekwa olileanya ya ma mee ka ihu ọchị waa ya na ụmụ ya ọzọ.", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "Ya bụ nwaanyị àjàdụ, onye di ya nwụrụ n'ahọ 2011, kọrọ etu ọnọdụ siri dịrị ya n'oge mbụ ụlọ ha ahụ dakpọsịrị. Ọ kọwàrà onye omeiwu ahụ dịka nwoke obi umeala, ma kpekwazie ka Chineke gaa n'ihu ịgọzi ya na ịkwụghachi ya mmaji kwuru mmaji.", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "Ụfọdụ ndị e ji okwu ha agba izu na ndị sitere ọgbọ nta nkwàdo ahụ sonyèrè na mmemme ịgbape na inyefè ụlọ ahụ, ma bụrụkwa mmemme a nọrọ na ya gọzie ma kpeere onye omeiwu ahụ usoro ekpere dị iche iche maka ezi ọrụ ya.", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "Ọ dị ncheta na Maazị Okafor nọbụrụ n'ime ọnwa olenaole gara aga wee rụọrọ ụmụnwaanyị ajadụ atọ amụtaghị nwa ọmarịcha ụlọ ọhụụ na Nnewi, ma rụkwa ebe a na-ega mposi n'ahịa Eke Amangwu, dị  n'Ụmụdim Nnewi, tinyere ọtụtụ ọrụ ndị ọzọ ọ rụgoro n'ihe erubeghị ahọ abụọ o jiri bànye n'ọkwa.", "author": "Chidi Igwe", "title": "Onye Omeiwu Anambra, Okafor Arụgharịarala Nwaanyị Ajadụ Ụlọ Ya Gbara Ọkụ Na Nnewi", "category": "Obibi Ndụ"},
{"text": "By Izunna Okafor", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "In sincere remorse and sorry for an unscrupulous, slanderous and mendacious content recently published by Orient Daily Newspaper, which was inappropriately, unnecessarily and improperly linked to the Anglican Archbishop of the Province of the Niger and Bishop of Awka Diocese, His Grace, Most Reverend Alexander Chibuzo Ibezim; the media organisation has tendered an unreserved apology to the Anglican prelate.", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "In a letter of apology penned to the Archbishop, the media organisation noted that the news report titled \"Awka Anglican Bishop, ex-knight in corruption scandal publication\" and published on page 7 of their last weekend's edition, was never borne out of any ill-motivation towards or against his personality or office, and assured never to repeat such in future.", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "Dated September 28, 2020 and captioned 'Apology to Your Grace the Most Reverend Alexander C. Ibezim', the letter reads in parts, \"Our attention has been drawn to a news report we carried on page 7 of our last weekend edition, titled 'Awka Anglican Bishop, ex-knight in corruption scandal'.", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "\"Having now verified that story and the circumstances of its publication, we deeply regret that the story ever had to be so inappropriately, unnecessarily and improperly linked to Your Grace.", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "\"May we, hereby, offer our unreserved and heartfelt apology to Your Grace for that publication.", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "\"We are currently taking firm and appropriate internal measures to deter a repeat of this unfortunate error which, we can assure you, was never borne out of any ill-motivation towards the person and office of Your Grace.", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "\"As an immediate step, we have pulled down the publication from our online portal and will duly publish an apology to Your Grace in our Wednesday, September 30 edition, if you would so permit.", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "\"As part of your flock in the Province on the Niger, we hold Your Grace, and the office you so honourably occupy, in very high esteem and cannot knowingly allow any action to debase these, for whatever reason.", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "\"We beg Your Grace to kindly forgive this publication, with our assurance that there will never be a repeat of it, in future and evermore.\"", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "Meanwhile, according to a statement from the Archbishop's media office, signed by the Director, Media, Communication, Research and Public Relations, Province of the Niger, Comrade Odogwu Emeka Odogwu, PhD, Archbishop Ibezim accepted the apology without prompting, but wondered what the rush to press without investigation. He noted the need for proper investigation by journalists before penning down sensitive issues.", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "\"It would have been a different song, if the Orient Daily Newspaper had met us in court for libel, but when I saw their apology letter, I was handicapped. Journalists should be journalists and nothing else,\" he said.", "author": "Chidi Igwe", "title": "Fake News Report: Orient Daily Newspaper Apolgizes To Archbishop Ibezim", "category": "Obibi Ndụ"},
{"text": "Izunna Okafor, Awka, Nigeria", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "Ọnwụ bụ eze a ma na a ga-echi ma bụrụkwa ihe na-echere mmadụ ọbụla dị ndụ, kama, ihe kacha mkpa bụ ihe onye ahụ mepụtara n'ụwa wee nwụọ, na ebe mkpụrụ obi ya na-aga ịnọ ọnọdụ ikpeazụ.", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "Nke a bụ isi sekpụ ntị n'okwuchukwu Bishọọpụ Jonas Benson Okoye nke ụka katọliiki na dayọsis Awka, na mmemme elimozu Ọkammụta James Nwoye Adịchie, bụ nna otu nwaanyị na-ewu èwù n'ide akwụkwọ na mba ụwa, bụ Chimamanda Ngọzị Adịchie.", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "Ụka mmemme akwamozu ahụ bụ nke weere ọnọdụ n'ụlọ ụka 'St. Paul' dị n'Abba, n'okpuru ọchịchị Njikọka nke steeti Anambra, ma bụrụkwa nke Ọzịlarị Bishọọpụ Okoye nọ n'isi ya. ", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "Ya bụ mmemme akwamozu bụ nke dọtara ọtụtụ ndị dị iche iche e ji okwu ha agba izu, nke gụnyere Gọvanọ chịbụrụ steeti Anambra n'oge gara, bụ Maazị Peter Obi, onyeisi mahadum Nnamdị Azikiwe dị n'Awka, bụ Ọkammụta Charles Esimone, tinyere ọtụtụ ndị ọzọ ọnụ na-eru n'okwu na ngalaba mmụta na ngalaba ndị ọzọ, ndị ọrụ gọọmenti, òtù ahụ jikọtara ndị ntorobịa na-ede akwụkwọ n'Anambra a maara na bekee dịka 'Society of Young Nigerian Writers' (ngalaba ya nke Anambra), tinyere ụfọdụ ndị ọzọ.", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "N'okwu ya n'ebe ahụ, Bishọọpụ Okoye kọwara Ọkammụta Adịchie lagoro mmụọ dịka nwoke obi umeala, onye udo, nakwa onye jiri ọgụgụisi ya na akụnụba ya wee jeere Chineke na ụmụ mmadụ ozi n'ogologo ụbọchị ndụ ya niile, wee ruo n'ọnwụ. Ọ kpọkùzịrị ndị dị ndụ ka ha bie ezi ndụ ma jeere Chineke na mmadụ ozi ugbua ha ka nọ n'ụwa, n'ihi na nke ahụ ga-eme ka ụmụ mmadụ ñụrịa ọñụ ma gbaa ezi akaebe bànyere ezi ndụ ha biri, ebe Chineke ga-enyekwa ha ezumike udo ebighịebi n'alaeze Ya mgbe ha hapụchara ụwa.", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "N'okwu nke ya, Chimamanda Ngozi Adichie kwuru na nna ya bìrì ezi ndụ kwesiri nñòmi ma bụrụkwa nwoke nwere ezi ịhụnanya, nàkwà ụdị mmadụ onye ọbụla ga-enwe mmasị inwe dịka nna. O kwuru na ya bụ agụ nwoke na-ewepụta ogè maka ha bụ ụmụ ya oge ọ nọ ndụ, ma kọwaa na ọ bụkwa nkwàdo na ezi ntọala nna ya nyere ya mere o jiri bụrụ ihe ọ bụ taa.", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "Ọ kpọpụtasịrị ihe dị iche iche nna ya mepụtara mgbe ọ dị ndụ, ezi nzọụkwụ ọ tọgbọọrọ ha, nakwa ezi ihe dị iche iche ọ hapụụrụ ha wee laa mmụọ, ma kwaa arịrị na ọ bụ nnukwu ihe mwute na ihe mgbọwa obi nyéré ya ugbua ọnwụ kewàpụgoro ya, nke na ọ gaghị ahụzịkwa ya anya ọzọ n'ụwa a.", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "Na ntụnye nke ya, Gọvanọ Chịbụrụ Steeti Anambra n'oge mbụ, ma bụrụkwa onye jiri aha otu ndọrọndọrọ 'Peoples Democratic Party (PDP)' wee zọọ ọkwa osote onyeisi ala Nigeria na nhọpụta izugbe ahụ e mere n'ahọ gara aga, bụ Maazị Peter Obi kwuru maka nzute na mbịakọrịta ya na Ọkammụta Adịchie oge ọ dị ndụ, ma gbaa akaebe na ọ bụ nwoke udo na nwoke e ji ama atụ ezi ihe.", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "O kwuru na ya bụ nwoke mepụtara ọtụtụ ihe ọma dị iche iche ụwa na-agba akaebe ya taa, ma kwuo na nke kacha nke bụ na ọ hapụụrụ ụmụ ya ezi nzọụkwụ, udo, nakwa ihe nlereanya. O kpekwazịrị ka Chineke kasie ezinụlọ ya obi, ma nyekwa ya mkpụrụ obi ya bụ nwoke ezumike udo n'alaeze ya.", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "Ọkammụta Adịchie, onye a na-akpọkarị n'aha echichi ya 'Odelọra' nwụrụ ụbọchị Wenezdee, abalị iri nke ọnwa June ahọ a, ma bụrụkwa onye gbara ahọ iri asatọ na asatọ tupu ọ laa mmụọ. Ya bụ agụ nwoke bụkwa onye mbụ ruru ogoogo Ọkammụta n'ihe ọmụmụ 'Statistics' n'ala Nigeria niile, ma bụrụkwa onye nwa ya nwaanyị, bụ Chimamanda Adịchie degoro ọtụtụ akwụkwọ, nweta ọtụ nkwanyeùgwù ma bụrụkwa onye na-ewu èwù na mba ụwa n'ide akwụkwọ.", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "Ndị Ọkammụta Adịchie hapụrụ ná-eru uju ya gụnyèrè nwunye ya, bụ Oriakụ Grace Ifeoma Adichie; ụmụ ya, bụ: Ijeoma Adichie, Uchenna Adichie, Chuks Adichie, Okey Adichie, Chimamanda Adichie, na Kenechukwu Adichie; tinyéré ụmụ-ụmụ ya na ọtụtụ ndị ikwu na ibè.", "author": "Chidi Igwe", "title": "E Liela Ozu Nna Chimamanda Adichie n'Abba", "category": "Obibi Ndụ"},
{"text": "Izunna Okafor, Awka, Nigeria", "author": "Chidi Igwe", "title": "Òtù Nnọrọonwe Ebunyela Ụlọ Ahụike Mahadum COOU Akụrụngwa Ahụike", "category": "Obibi Ndụ"},
{"text": "Òtù nnọrọonwe sitere mba ofesi nọrọ na nsonso a wee jiri akụrụngwa ahụike dị iche iche kwàdo ụlọ ahụike nkuzi mahadum Chukwuemeka Ọdụmegwu Ojukwu dị n'Awka, na steeti Anambra.", "author": "Chidi Igwe", "title": "Òtù Nnọrọonwe Ebunyela Ụlọ Ahụike Mahadum COOU Akụrụngwa Ahụike", "category": "Obibi Ndụ"},
{"text": "Akụrụngwa dị iche iche ndị òtù ahụ bunyere ụlọ ahụike mahadum ahụ gụnyere karama mmanụ nkwọchasị aka bụ sanịtaịza, karama bliichi (bleach), nkùkù a na-akwụba akwụba (standing fan), oche, tebulu, na ihe ndị ọzọ.", "author": "Chidi Igwe", "title": "Òtù Nnọrọonwe Ebunyela Ụlọ Ahụike Mahadum COOU Akụrụngwa Ahụike", "category": "Obibi Ndụ"},
{"text": "Oge ọ na-enyefè ihe ndị ahụ n'aka ụlọ ahụike mahadum ahụ, onye duru ndị òtù ahụ wee bịa njem ahụ, bụ Maazị Chibuzor Chibuoke kọwara na ha butere ihe ndị ahụ iji kwàdo ụlọ ahụike ahụ n'ọrụ ya inye ụmụ mmadụ ezi ọnọdụ ahụike bụ ịgbà. O mere ka a mara na ihe ndị ahụ ha butere ga-enyere ụlọọgwụ ahụ aka n'ilekọta ụdị ọrịa ntụmadụ na ọrịa mberede dị iche iche, dịka ọrịa nje korona na ọrịa obiri n'aja ọcha ma nyekwa ndị ọrụ ahụike ezi ọnọdụ nchekwa zuru òkè, gbochikwa ha ibute ajọ ọrịa na-efe èfè oge ha nọ n'ihu ọrụ.", "author": "Chidi Igwe", "title": "Òtù Nnọrọonwe Ebunyela Ụlọ Ahụike Mahadum COOU Akụrụngwa Ahụike", "category": "Obibi Ndụ"},
{"text": "O kelere ndị ọrụ ike nọ n'ụlọọgwụ ahụ maka ịdị uchu n'ọrụ nakwa etu ha si eji obi ọma na obi umeala arụ ọrụ ha nke ọma ilekọta ndị ọrịa, ọbụladị n'ime oge ọrịa nje korona na-ewù ma na-eyikwa ụwà egwù. Ọ dụrụ ha ọdụ ka ha jisie ike n'ọrụ, ma kọwaa mkpà ọ dị na ha na-arụ ọrụ n'ezi ọnọdụ gburugburu bụ ịgbà, bụzị nke mere ha jiri bute akụrụngwa ahụ, iji kwàdo ha.", "author": "Chidi Igwe", "title": "Òtù Nnọrọonwe Ebunyela Ụlọ Ahụike Mahadum COOU Akụrụngwa Ahụike", "category": "Obibi Ndụ"},
{"text": "Na nzaghachi ya oge ọ na-anabata ihe ndị ahụ, onyeisi nlekọta ụlọ ahụike ahụ, bụ Dọkịta Basil Nwankwọ kelere òtù ahụ maka nkwàdo ahụ ha nyere, bụ nke ọ kọwara dịka nke bịara n'oge kwesiri ekwesi na mgbe a kachara chọọ ya. Ọ gara n'ihu mee ka a mara na ụlọọgwụ ahụ na-agawanye n'ihu, ma n'etu ọrụ ha si aga ma n'ihe ndị ọzọ a na-ahụ anya, site na nkwàdo pụrụ iche gọọmenti steeti ahụ na-enye ya na mgbe na mgbe. O kwezịrị nkwà na ya bụ ụlọọgwụ agaghị ada mbà n'ọrụ ha, ma mee ka a mara na ha ga-eji ihe ndị ahụ wee rụọ ọrụ nke ọma na etu o siri kwesi.", "author": "Chidi Igwe", "title": "Òtù Nnọrọonwe Ebunyela Ụlọ Ahụike Mahadum COOU Akụrụngwa Ahụike", "category": "Obibi Ndụ"},
{"text": "Izunna Okafor, Awka, Nigeria", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "Mmadụ abụọ zutèrè onwụ mberede ha na nsonso a, dịka otu ụgbọala bọọsụ kwọrikọrọ ha.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "Onye na-ahụ maka mgbasaozi n'ụlọọrụ 'Federal Road Safety Corps' (ngalaba ya nke steeti Anambra) bụ RC Kamal Musa mere ka ụwa mara nke a site n'ozi ọ kụpụrụ banyere nke ahụ ", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "Dịka o siri kọwaa, ótù n'ime mberede okporo ụzọ ahụ bụ nke mere n'Ichida, na mpaghara ụzọ ahụ siri Igboukwu gaa Nnewi, ma bụrụkwa nke dapụtara n'etiti ụgbọala Bọọsụ (nwéré akàrà AHH 605 RM) na ọgbatumtum 'KC/Sanya' enweghị akàrà ọbụla.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "O mere ka a mara na ihe mberede ahụ dapụtara n'ihi ịgba oke ọsọ, bụ nke mere ka ụgbọala ahụ pụnahị onye na-anya ya n'aka; o wee danyeziere onye ọgbatumtum ahụ ma kwọrikọọ onye o bu n'azụ.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "Ihe mberede okporo ụzọ ahụ metụtàrà mmadụ anọ —otu nwaanyị, onye e bu n'ọgbatumtum ahụ ma bụrụkwa onye nwụrụ ozigbo ozigbo ahụ; na ụmụnwoke atọ, bụkwa ndị nwetara mmerụahụ n'ụdị dị iche iche. Ndị ahụ nwetárá mmerụahụ bụ ndị e buuru (site n'aka ndị ọrụ FRSC) wee gaa n'ụlọọgwụ 'Apex Hospital Igboukwu' maka inye ha ọgwụgwọ, ebe ozu onye nke nwụrụ anwụ bụkwazị nke a dọnyere n'ụlọ nchekwa ozu dị n'ụlọọgwụ ahụ, oge dọkịta lelechaara ya ahụ wee gbaa akaebe na ọ nwụọla.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "N'akụkọ dịkwa ka ibè ya, otu nnukwu ụgbọala nọkwara ụnyaahụ bụ Wenezdee wee gbuo otu nwoke ọzọ e bukwa n'ọgbatumtum, n'ihe mberede okporo ụzọ dapụtàrà n'akụkụ ogigè ndị uweojii dị n'Ọba, na mpaghara okporo ụzọ ahụ siri Oba gaa Nnewi.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "Ya bụ ihe mberede dapụtara n'etiti nnukwu ụgbọala gwongworo 'Mark' (nwéré akara KSF 441 XF)", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "Dịka nke ọzọ, ọ bụkwa ịgba oke ọsọ mèrè ihe mberede okporo ụzọ ahụ, n'ihi na ya bụ ụgbọala pụnahịrị onye na-anya ya n'aka, wee suo onye ọgbatumtum na-agara onwe ya. Otu nwoke e bu n'azụ ọgbatumtum ahụ nwụkwàrà ozigbo ahụ ya bụ ihe mberede ahụ mere, n'ime mmadụ ise ihe mberede okporo ụzọ ahụ metụtara, ebe mmadụ atọ ndị ọzọ kètàkwàrà òkè ihe mmerụahụ dị iche iche.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "A dọnyekwazịrị ozu nwoke ahụ nwụrụ anwụ n'ụlọ nchekwa ozu, ebe ndị ọzọ nwetara mmerụahụ nọkwazị n'ụlọ ahụike anara ọgwụgwọ.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "N'okwu ya banyere nke ahụ, onyeisi ụlọọrụ FRSC na steeti ahụ, bụ Maazị Andrew Kumapayi dọrọ ndị na-anya ụgbọala aka na ntị nke ukwu megide ịgba oke ọsọ na ịnyà ụgbọala n'ụdị ọbụla adabaghị adaba, n'ihi na ọ bụ ihe dị etu ahụ na-eweta ihe mberede okporo ụzọ na ihe mmerụahụ maọbụ ọnwụ mberede na-esi na ya apụta.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "O kpekwazịrị ka ndị nwetara mmerụahụ n'ihe mberede okporo ụzọ ahụ gbakere ngwangwa, ma kasikwa ezinụlọ ndị ahụ nwụrụ anwụ obi, kpee ka Chineke nabata ma nye mkpụrụ obi ya ezumike udo.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Abụọ", "category": "Obibi Ndụ"},
{"text": "Izunna Okafor", "author": "Chidi Igwe", "title": "JDPC Ekesàárálá Ndị Ihe Na-Esiri Ike Nri n'Ọnịtsha", "category": "Obibi Ndụ"},
{"text": "Òtù a maara dịka 'Justice Development and Peace Commission (JDPC)' nọrọ na nsonso a wee kesàárá ndị dị iche iche ụwa na-atụ n'ọnụ nri na ihe oriri ndị ọzọ dị iche iche iche.", "author": "Chidi Igwe", "title": "JDPC Ekesàárálá Ndị Ihe Na-Esiri Ike Nri n'Ọnịtsha", "category": "Obibi Ndụ"},
{"text": "Nke a bụ n'iji merubè ụbọchị nri na mba ụwa nke ahọ a bụ 2020, ma bụrụkwa nke e mere n'Ọnịtsha, na steeti Anambra.", "author": "Chidi Igwe", "title": "JDPC Ekesàárálá Ndị Ihe Na-Esiri Ike Nri n'Ọnịtsha", "category": "Obibi Ndụ"},
{"text": "N'okwu ya banyere nke ahụ, onyeisi JDPC na Achdayọsisi nke Ọnịtsha, bụ Ụkọchukwu Edwin Udoye kọwàra nri dịka ihe dị oke mkpà na ndụ mmadụ ọbụla, maka na mmadụ chọrọ nri iji dị ndụ ma nwekwa ike ime ihe.", "author": "Chidi Igwe", "title": "JDPC Ekesàárálá Ndị Ihe Na-Esiri Ike Nri n'Ọnịtsha", "category": "Obibi Ndụ"},
{"text": "Ọ gbarụrụ ihu ma kwaa arịrị na ọtụtụ ụmụafọ Nigeria enweghịzị nri oriri ugbua, ebe ọtụtụ n'ime ha bụkwa ndị ihe na-esiri ike n'ihi etu ọnọdụ akụnụba ala Nigeria siri dobe imi na ọnụ ugbua, ya na etu ọnụahịa nri na ihe ndị ọzọ siri dịzie oke elu ugbua, nke na ọ bụzịkwa naanị ndị ọgaranya nwekwara ike ịzụtanwu nri ugbua.", "author": "Chidi Igwe", "title": "JDPC Ekesàárálá Ndị Ihe Na-Esiri Ike Nri n'Ọnịtsha", "category": "Obibi Ndụ"},
{"text": "O mere ka a mara na Achdayọsisi Ọnịtsha na-atụ anya ịzụ mmadụ karịrị puku abụọ na narị abụọ n'ọnụọgụgụ nri n'ime mpaghara anọ dị n'Achdayọsisi. O kelekwazịrị Achbishọọpụ Valerian Okeke maka mbọ dị iche iche ọ gbara n'ibelata ihe isi ike ndị mmadụ na-agabiga, ọkachasị mgbe ahụ ọrịa korona kechiri ihe niile, nakwa ugbua o ji nwayọ agbadata.", "author": "Chidi Igwe", "title": "JDPC Ekesàárálá Ndị Ihe Na-Esiri Ike Nri n'Ọnịtsha", "category": "Obibi Ndụ"},
{"text": "O mere ka a mara na òtù ahụ sonyèèrè mba ụwa na mmemme ahụ nke ahọ a, ma kwuo na nke ahụ bụ nke mbụ ha na-esonye n'imerùbè ya bụ mmemme n'ụzọ dị etu ahụ.  O kwuru na nke ahụ ga-enye aka ịkwàlite ezi ọnọdụ obibindụ ụmụ mmadụ ma mekwa ka ndị enweghị ihe oriri nwee ihe ha ga-eri. Ọ gara n'ihu kwuo na nke ahụ so n'ebumnobi e jiri guzobe òtù JDPC, bụ ime ka ihe dịrị ndị ụwa na-atụ n'ọnụ mma.", "author": "Chidi Igwe", "title": "JDPC Ekesàárálá Ndị Ihe Na-Esiri Ike Nri n'Ọnịtsha", "category": "Obibi Ndụ"},
{"text": "Ndị dị iche iche soro keta òkè n'ihe ahụ e kesàrà, kèlèrè òtù ahụ na ndị tụpụtara ọmarịcha atụmatụ ahụ, ma kpee ka Chineke gọzie ha.", "author": "Chidi Igwe", "title": "JDPC Ekesàárálá Ndị Ihe Na-Esiri Ike Nri n'Ọnịtsha", "category": "Obibi Ndụ"},
{"text": "Mmemme ụbọchị nri na mba ụwa bụ ụbọchị pụrụ iche òtù mba ụwa 'United Nations' guzobere n'ahọ 1945 iji merùbe nri, kọwaara ndị mmadụ ihe ha kwesiri ịma maka ya,  ma tụgharịkwa uchè banyere etu a pụrụ isi mee ka ụmụ mmadụ nwee nri gbaanyụụ. A na-emerùbe mmemme ahụ n'ụbọchị iri na isii ọnwa Ọkụtooba ahọ ọbụla.", "author": "Chidi Igwe", "title": "JDPC Ekesàárálá Ndị Ihe Na-Esiri Ike Nri n'Ọnịtsha", "category": "Obibi Ndụ"},
{"text": "Izunna Okafor", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": "Igbo sị na ọ bụrụ na ịkpọ ngwere emeghị ihe o jiri bụrụ ịkpọ ngwere, ụmụaka ejiri ya mere anụ ma n'udummiri ma n'ọkọchị.", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": "Ọ bụ n'ịgbaso nke a ka ụmụokorobịa jiri were iwe gbaa otu nnukwu ụgbọala àkpà nnu jupụtara n'ime ya ọkụ n'Ọnịcha, dị na steeti Anambra maka ịkụgbu otu onye na-akwa barò n'Ọnịcha n'ihe mberede okporo ụzọ dapụtara n'ebe ahụ.", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": "Onye na-ahụ maka mgbasaozi n'ụlọọrụ 'Federal Road Safety Corps (FRSC)' na steeti Anambra, bụ Maazị Kamal Musa kwupụtara nke a n'ozi ọ kụpụrụ na nsonso a banyere nke ahụ.", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": "Dịka o siri kọwaa, ya bụ ihe mberede bụ nke dapụtara n'ụtụtụ ụbọchị Tuzdee, ma bụrụkwa nke nnukwu ụgbọala ahụ, bụ ụgbọala Dangote (enweghị akara efere ọbụla) sitere na ya wee kụgbuo ya bụ nwa amadi na-agbara onwe ya mbọ n'Ọnịcha, na nso ụlọ ọba ego Zenith, na mpaghara ụzọ awara awara ahụ siri Ọnịcha gaa Owerri.", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": " Ndị ọnọmgbeomere na-akọwa na-akọwa na ọ bụ ịgba oke ọsọ mere ihe mberede okporo ụzọ ahụ jiri dapụta, n'ihi na ọ nọ n'oké ọsọ, nke mezịrị ka ọ pụọ na mpaghara ụzọ ebe o kwesiri ịgba, wee kwọrikọọ ya bụ nwata nwoke ahụ ebe ọ na-agara onwe ya, nke mere na ọ nwụrụ ozigbo ozigbo ahụ.", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": "Nwata nwoke ahụ ọ kụgburu bụ onye a ma ama na mpaghara ebe ahụ, nke mezịrị ka ndị mmadụ gbapụtasịa ma gbara gaa n'ebe ahụ ozigbo. Mana oge ha rutere n'ebe ahụ, ha ahụghịzị onye na-anyà ya bụ ụgbọala, n'ihi na eleghị anya, ọ bụrụ na ọ sarụọla, ma pụọ n'ìkùkù.", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": "Nke a mezịrị ka ndị ntorobịa ahụ jiri iwe suo nnukwu ụgbọala gwongworo ahụ ọkụ ozigbo, ya na ngwaahịa (àkpà nnu) niile juru n'ime; ha niile wee gbaa pịàpịà, ghọọ ntụ.", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": "Maazị Musa mezịrị ka a mara na ndị ọrụ FRSC nọ na mpụga Upper Iweka gbaara gaa n'ebe ahụ, mana ndị ntorobịa ahụ jiri iwe wee gbachibido ha ma nye ha ọsọ. Ha bụ ndị ntorobịa burukwàrà ozu nwata nwoke ahụ wee pụọ. ", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": "Akụkọ kọkwara na ụfọdụ ndị omekome jiri ohere ahụ wee zuo ụfọdụ àkpà nnu, ma lariere onwe ha, maka na ala adịghị mma bụ uru ndị nze.", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": "N'okwu ya banyere ihe mberede ahụ, onyeisi ụlọọrụ FRSC na steeti Anambra, bụ Maazị Andrew A. Kumapayi kasìri ezinụlọ onye nke ha nwụrụ obi ma kpee ka Chineke nabata mkpụrụobi nwaanyị ahụ nwụrụ anwụ ma mekwa ka o zuru ike na ndokwa. ", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": "Ọ kpọkuzịkwara ndị na-anya ụgbọala ka ha kwụsị ịgba oke ọsọ, ma nye ndị ji ụkwụ aga ndụmọdụ ka ha na-esi n'ebe ahụ a rụrụ maka ndị ji ụkwụ wee na-agafe oge ọbụla, karịa ịgbafe n'etiti iro, n'ihi na ọ bụ ihe ndị ahụ na-ewetakarị ihe mberede okporo ụzọ na ọnwụ mberede.", "author": "Chidi Igwe", "title": "Ihe Mberede Okporo Ụzọ: Ndị Ntorobịa Ejirila Iwe Suo Ụgbọala Bu Àkpà Nnu Ọkụ n'Ọnịtsha", "category": "Obibi Ndụ"},
{"text": "Izunna Okafor", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Igbo sị na onye ọ na-eme omume oume na-ebe obube obube, ma sịkwa na ọkụkọ anaghị ahaà mkpu akwa maọbụrụ na ihe ji ya ahàghị ya aka.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Ka Ọ Dị Taa, ndị Ebenator dị n'okpuru ọchịchị 'Nnewi South' na steeti Anambra akpọkuola ma rịọ gọọmenti steeti ahụ na gọọmenti etiti ka ha gbatara ha ọsọ enyemaka n'ihi ajọ ọnọdụ mbize na-echere ha aka mgba ma na-achọkwazị ikpochàpụ ya bụ obodo.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Òkù arịrịọ bụ nke a kpọrọ site n'ọnụ onyeisi ọchịchị obodo ahụ, bụ Maazị Anthony Okechukwu n'okwu ọ gwàrà Ka Ọ Dị Taa bànyere ọnọdụ mbize ahụ ọkachasị ugbua udummiri chịkpugoro ụkwụ n'ime ụlọ.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Dịka o siri kọwaa, mbize ahụ a maara dịka 'Ibo Ebentọr' so n'ótù n'ime mbize kachara mie imi na mpaghara ndịda-ọwụwa anyanwụ ala anyị, ma bụrụkwa nke na-emekpà obodo ahụ na ụmụafọ ya ahụ kemgbe ihe karịrị ahọ iri atọ.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Ọ gara n'ihu kwuo na mbize ahụ etinyela ọtụtụ ụmụafọ obodo ahụ n'ọnọdụ anya mmiri n'ụzọ dị iche iche, tinye ọtụtụ mmadụ n'ọnọdụ enweghị ebe obibi site n'izedà na ibibì ụlọ ha, mee ka ọtụtụ nọrọ n'egwù ehighị ụra abalị, bibie ọtụtụ ubì na ihe a kọrọ na n'ime ya, mebisie ọtụtụ okporo ụzọ jikọrọ obodo ahụ ọnụ, ma gbasàrazie ugbua na-aga n'ogige ụlọ akwụkwọ 'Community Central School, Ebenator,' nke mezịrị ka ọ bụrụ ọnyà ọnwụ na ihe izè ndụ nyégárá ụmụakwụkwọ na-agụ ebe ahụ.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Dịka ọ na-akpọpụtasịa ụfọdụ ọrụ ha rụgoro n'onwe ha na mbọ dị iche iche ha gbàgòrò dịka ndị obodo iji bèlata ya bụ ajọ ọnọdụ, bukwa nke amịtàghị mkpụrụ ọbụla ruo ugbua n'ihi ajọ ọnọdụ mbize ahụ; Maazị Okechukwu, kèlèrè aka na-achị steeti Anambra, bụ Gọvanọ Willie Obianọ maka ezi agbambọ ọchịchị ya n'ịkwàlite mmepe imeime obodo.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Ọ gazịrị n'ihu kpọkuo ma rịọ ya, gọọmenti etiti na ụlọọrụ mba ụwa dị iche iche ka ha gbatara obodo ahụ ọsọ enyemaka iji zọpụta ụmụafọ ya n'aka mbibì mbize ahụ aghaghị iwètàrà ha ma ọ bụrụ na e busòghị ya agha aka ọkụ aka ọkụ ma ọ bụ memìlaa ya ugbua.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "N'okwu nke ya, onye ọzọ ọnụ na-eru n'okwu n'obodo, bụ Ọkammụta Sam Ụzọchukwu kọrọ akụkọ ntọala bànyere etu mbize ahụ siri màlite, kwuo na ya bụ mbize emeela ọtụtụ mkpamkpa n'obodo ahụ dịka o si eme kwà ahọ ọbụla, nke nà ọ na-achọzịkwa ịkwụsị ndị mmadụ ịga ugbo, ịga ahịa na ikèwàsị obodo ahụ ugbua, site n'ibibìsì okporo ụzọ jikọrọ ogbe dị iche iche n'obodo ahụ.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Na ntụnye ya, otu onye ọzọ e ji okwu ya agba ìzù n'obodo ahụ, bụ Maazị Jerome Ifeanyi Igwe mèrè ka a mara na gọọmenti Anambra nọrọ n'ahọ 2014 wee nye ụlọọrụ ọrụ ngo 'Mastek Construction Ltd' ọrụ ịrụ mbize ahụ n'ọnụ ego dị narị nde naịra atọ, ma mechaa weta ihe ruru pasenti iri abụọ na isi iji malite ọrụ; mana ka ọ gachaara ọnwa ole na ole e jiri malite ọrụ ebe ahụ, ọrụ kwụsịzịrị ịga n'ihu kemgbe ahụ, wee ruo taa. ", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Maazị Igwe, onye bụkwa onye ọrụ Injinia, kwùrù na ọ bụrụ na gọọmenti kwuo na ya bụ", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "mbize kwesiri ka e lebàra ya anya mgwamgwa ugbua, tinye ego na ya ma wepụta atụmatụ bụ ịgbà site n'aka ndị ọkachamara a ga-agbasò wee rụọ ya, tupu ọ kawanye njọ karịe etu ọ dị ugbua, maọbụ mebisikwuo ọtụtụ ihe.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Ndị ọzọ kwuru okwu banyere mbize ahụ gụnyere Maazị Eugene Ezeiwuchukwu, Maazị Cajetan Anyika, Oriakụ Ngozi Okpara, nakwa ụfọdụ ndị ọzọ bụ ndị kwupụtàra ụzọ dị iche iche mbize ahụ sigoro metụta ha dịka ndị obodo ahụ, ma rịọkwa enyemaka gọọmenti n'ogoogo dị iche iche, iji rụọ ya ka ọ kwụrụ chịm tupubo kpochapụ obodo ahụ.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Ibo Ebenator so n'otu n'ime mbize dị iche iche kacha agbasàwanye ma na-ezekwa eze na steeti Anambra, ma sorokwa n'otu n'ime mbize kachara mie ímì na mpaghara ndịda-ọwụwa anyanwụ ala Nigeria.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Kwà ahọ ọbụla, mbize ahụ na-tinye ọtụtụ ndị mmadụ n'ọnọdụ enweghị ebe obibi, site n'ibibì na izekpu ọtụtụ ụlọ ndị mmadụ; ọ na-ebibi ihe a kọrọ n'ugbo, na-akwatùsi ụfọdụ osisi bara urù, ma na-ebibìsikwa okporo ụzọ, nke mezịrị o jiri dị mkpa na gọọmenti ga-agbatara ndị obodo ahụ ọsọ enyemaka mgwamgwa ugbua, iji buso ya agha ma kpàá ya eze ka ọ kwụsị ịkpa ike.", "author": "Chidi Igwe", "title": "Ndị Ebenator Akpọkuo Gọọmenti Maka Enyemaka", "category": "Obibi Ndụ"},
{"text": "Izunna Okafor", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Isi, Merụọ Ọtụtụ Ahụ", "category": "Obibi Ndụ"},
{"text": "Ajọ ihe mberede okporo ụzọ dị oke égwù dapụtàrà ọzọ na steeti Anambra, wee taa isi mmadụ isii, merụọkwa mmadụ iri na otu ahụ.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Isi, Merụọ Ọtụtụ Ahụ", "category": "Obibi Ndụ"},
{"text": "RC Kamal Musa, bụ ọnụ na-ekwuru ụlọọrụ 'Federal Road Safety Corps (FRSC)' na steeti Anambra, bụ ya kwupụtara nke a n'ozi ọ kụrpụụrụ ndị nta akụkọ bànyere ya bụ ihe mberede okporo ụzọ.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Isi, Merụọ Ọtụtụ Ahụ", "category": "Obibi Ndụ"},
{"text": "O kwuru na ya bụ ihe ọdachi dapụtàrà ụbọchị ụka na njikọ ụzọ Nkwelle (Nkwelle Junction) dị na mpaghara okporo ụzọ ahụ siri Nteje wee gaa Ọnịcha, ma bụrụkwa nke mere oge otu ụgbọala bọọsụ na-ébú ndị njèm (nwéré akàrà efere BGT 313  XA), na nnukwu ụgbọala gwongwórò na-ebu mmanụ ọkụ (enweghị ákàrà efere) sukọrọ isi ọnụ, wee kpọrìkọọ ụmụ mmadụ nọgasị n'ime ha.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Isi, Merụọ Ọtụtụ Ahụ", "category": "Obibi Ndụ"},
{"text": "Ọ gara n'ihu mee ka a mara na nnyòcha e mere na-egosi na ọ bụ ịgba oke ọsọ na ejighị nwayọ wètàrà ihe mberede okporo ụzọ ahụ, nke na ụgbọala ahụ ekweghịzị ndị na-anya ya njide n'ihi na ha abụọ nọ n'oke ọsọ; ha wee bakọọ isi ọnụ ka ebule na ibe ya.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Isi, Merụọ Ọtụtụ Ahụ", "category": "Obibi Ndụ"},
{"text": "O kwuru na ọgụọgụgụ mmadụ nọ n'ime ụgbọala abụọ ahụ dị iri na asaa (ụmụnwoke iri na otu, na ụmụnwaanyị isii); mana ụmụnwaanyị niile ahụ nwụrụ anwụ, ebe ụmụnwoke iri na otu ahụ nwètàrà mmerụahụ n'ụdị dị iche iche. Ndị ọrụ FRSC buruzịkwara ndị ahụ nwetara mmerụahụ wee gaa n'otu ụlọọgwụ dị n'Ogidi maka inye ha ọgwụgwọ, ebe a dọnyezịkwara ozu mmadụ isii nwụrụ anwụ n'ụlọ nchekwa ozu, oge dọkịta lelechaara ha ahụ wee kwuo na ha anwụọla.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Isi, Merụọ Ọtụtụ Ahụ", "category": "Obibi Ndụ"},
{"text": "N'okwu ya banyere ihe mberede okporo ụzọ ndị ahụ, onyeisi ụlọọrụ FRSC na steeti Anambra bụ Maazị Andrew A. Kumapayi dọrọ ndị na-anyà ụgbọala aka na ntị ka ha na-akpachapụ anya oge niile, zèére ịgba oke ọsọ, ma jirikwa nwayọ na uchè na-anyà ụgbọala. O kwuru na ọ bụ ịgba oke ọsọ na-ewetakarị ọkà n'ọnụọgụgụ ihe mberede okporo ụzọ na-adapụta aghara aghara na mpaghara ebe dị iche iche steeti ahụ. O chètààrà ha na oji nwanyọ anaghị emerụ ahụ, ma dụọ ha ka ha zèére ịgba oke ọsọ, ọkachasị ugbua a nọ n'ọnwa mbà, ma na-achọkwa ịbà na mmemme ekeresimeesi koọmkwem.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Isi, Merụọ Ọtụtụ Ahụ", "category": "Obibi Ndụ"},
{"text": "O kpekwazịrị ka ndị nwetara mmerụahụ n'ihe mberede okporo ụzọ ahụ gbakere mgwamgwa, ma kasikwa ezinụlọ ndị nke ha nwụrụ anwụ obi, kpee ka Chineke nabata ma nye mkpụrụ obi ndị ahụ nwụrụ anwụ ezumike udo.", "author": "Chidi Igwe", "title": "N'Anambra, Ihe Mberede Okporo Ụzọ Egbuola Mmadụ Isi, Merụọ Ọtụtụ Ahụ", "category": "Obibi Ndụ"},
{"text": ".", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": ".", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": "Aka na-achị steeti Anambra, bụ Gọvanọ Willie Obianọ ekwenwòóla nkwà ịga n'ihu na-enye ụmụafọ steeti Anambra ezi ọnọdụ nchekwa bụ ịgbà, iji mee ka steeti ahụ gaa n'ihu ịbụ steeti kachara nwee ezi ọnọdụ nchekwa n'ala Nigeria.", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": "Gọvanọ Obianọ kwupụtara nke a na nsonso a, oge ọ gara njem mkpọtụrụ a kaghị àkà na ngalaba ogige ụlọọrụ ndị uweojii a maara dịka 'State CID' dị n'Awkụzụ, n'okpuru ọchịchị Oyi.", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": "Njem mkpọtụrụ ahụ bụ nke Gọvanọ Obianọ gara oge ọ na-aga mmemme n'otu ebe, wee sịzie ka ọ gba ụkwụ n'ogige ụlọọrụ ndị uweojii ahụ oge ọ hụrụ ndị ọrụ ahụ ka ha nọ n'ọrụ ngagharịa na mpaghara ahụ.", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": "N'okwu ya n'ebe ahụ, Gọvanọ Obianọ mere ka a mara na ọ bụ nkwà o kwere nà iyi ọ ñụrụ oge ọ batara n'ọkwa na ọ ga-echekwa ndụ na akụnụba Ndị Anambra, ọbụladị dịka o kwupụtanwòrò ezi njikere ya ịga n'ihu na-edebe nkwà ahụ, iji mee ka steeti ahụ bụrụ ebe dị larịị maka ịdọta ndị ji ego achụ ego, ma bụrụkwa ebe ndị mmadụ ga na-azụ ahịa ha ma na-arụkwa ọrụ ha n'enweghị égwù ọbụla.", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": "O kelere ndị ọrụ uweojii ahụ maka ezi ọrụ ha na agbambọ ha n'ịkwàlite ezi nchekwa na steeti ahụ, ma gbakwa akaebe na a na-enweta mmeri n'agha ahụ a na-ebu megide mpụ na arụrụala na ndị omekome n'ime steeti ahụ.", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": " ", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": "Gọvanọ Obianọ gbàrà akaebe na steet Anambra so na steeti kacha nwee ezigbo nchekwa n'ala Nigeria, ma kwe nkwà na ọchịchị ya ga-aga n'ihu ime ka ezi ọnọdụ nchekwa ahụ dịgide, ọbụladị wee ruo mgbe oge ya gwụrụ.", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": "Ọ gbàkwàzịrị ndị ọrụ uweojii ahụ na ndị ọrụ nchekwa ndị ọzọ nọ na steeti ahụ ume ka ha jisie ike n'ọrụ, ọbụladị dịka o kwere nkwa ịga n'ihu na-enye ha nkwàdo kwesiri ekwesi. ", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": "Gọvanọ Obianọ mechaara wee lelee ụgbọala ọgụ ọhụrụ e ziteere ndị uweojii na steeti ahụ na nsonso a, iji kwàlite ọrụ nchekwa ha.", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": "Ọ dị ncheta na a nọrọ na nsonso a wee zitekwuo ụfọdụ ndị ọrụ nchekwa pụrụ iche n'ime steeti Anambra na nsonso a iji memilaa atụmatụ na akaọrụ ndị omekome na steeti ahụ, bụzị nke mere ka e nwezie ọtụtụ ndị ọrụ nchekwa na-agagharịzị na mpaghara ebe dị iche iche na steeti ahụ ugbua, iji chụọ ndị omekome ọsọ ụkwụ erughị ala.", "author": "Izunna Okafor", "title": "Obianọ Agbaala Ndị Ọrụ Nchekwa Ume, Kwenwòó Nkwa Ezi Ọnọdụ Nchekwa", "category": "Nchekwa"},
{"text": "Igbo sị na ọ na-adị mma a sụgide ụtara, e hogharịa ọdụ.", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "N'ịgbasò nke a, CP Tony Olofu awụchaala ma malite ọrụ na steeti Anambra dịka onyeisi ọhụrụ nke ndị uweojii na steeti ahụ, ma bụrụkwa onyeisi nke iri abụọ na iteghete steeti ahụ nwègoro, dịka onye jibụ ọkwa ahụ bụzị onye nke e buliri n'ọkwa dị elu ma wegazie ya n'ebe ọzọ.", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "N'okwu ya na mmemme mkparịtaụka mbụ ya na ndị nta akụkọ steeti Anambra nwere n'isi ụlọọrụ ndị uweojii steeti ahụ dị n'Amawbia, CP Olofu kelere Chineke maka ebere ya na ndụ ya, ma kelekwa onyeisi ndị oweojii n'ala Nigeria, bụ IGP Alkali Baba Usman, psc (+), fdc, NPM maka ịhụta ya dịka onye tozuru òkè ịbụ onyeisi ndị uweojii steeti Anambra.", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "Ọ kpọpụtasịrị ụfọdụ ihe a gwagoro ya kacha echere ọnọdụ nchekwa aka mgba na steeti ahụ, nke gụnyere ohi, ịtọrọ mmadụ, otu nzuzo, ịma aka akpà, nsogbu ịzọ ókè ala, nsogbu ịzọ ọchịchị obodo, nsogbu ndị Fulani na-achị ehi na ndị ọrụ ugbo, iwakpò ndị ọrụ gọọmenti, ndị ọrụ nchekwa na ndị mmadụ nkịtị aka ha dị ọcha, steeti ahụ ga-aga n'ihu ịrụsi ọrụ ike n'agha ahụ a na-ebu megide mpụ na arụrụala n'ime steeti ahụ. ", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "Ọ kọwakwara na a gwakwala ya banyere nkwàdo dị icheiche Gọvanọ steeti ahụ, bụ Willie Obianọ na-enye ndị uweojii na ndị ọrụ nchekwa ndị ọzọ dị icheiche na steeti ahụ, ma kelee ya bụ Gọvanọ maka ezi ọrụ nkwàdo ahụ, kwe nkwà na ya na ọchịchị steeti ahụ ga-aga n'ihu ijikọ aka n'ọrụ.", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "O kwuru na ọ ga-amàlite ebe onye nke pụrụ apụ rụdobere, ma welitekwuorị aka n'ọrụ ime ka steeti ahụ gaa n'ihu ịnọ n'ọnọdụ ịbụ steeti kachara nwee ezi nchekwa n'ala Nigeria.", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "O kwuru na ọchịchị ya ga-etutekwa atụmatụ nchekwa bụ, ma busie agha ike megide nsogbu otu nzuzo, izu ohi, ntọrị mmadụ, na ịna ego n'ụzọ iwu akwadòghị na mpaghara ebe dị icheiche na steeti ahụ.", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "Ọ kpọkuzịrị ndị omekoome na ndị ọzọ na-ewèta àlà adịghị mma na steeti ahụ ka ha sepụ aka n'arụrụala maọbụ kwakọrọ ngwongwo ha pụọ na steeti ahụ, n'ihi na ọnọdụ ga-akawanyere ha njọ na steeti ahụ ugbua.", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "CP Olofu gbarụkwàrà ihu megide mgbasaozi ụgha na ibugharị akụkọ abụghị eziokwu n'ime steeti ahụ, bụ nke ọ kọwara dịka nke nwere ike ibute ọgbaaghara n'ọtụtụ ụzọ dị iche iche, ọbụladị dịka ọ kpọkuru ndị na-eme ihe dị etu ahụ ka ha sepu aka na ya, maọbụ dị njikere ịgba egwu ọbụla iwu ga-akụrụ ha ma e jide ha.", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "Dịka ọ na-adọ ndị uweojii steeti ahụ aka na ntị ka ha dị uchu n'ọrụ ha ma rụọ ya n'usoro iwu kwàdoro site n'ịsọpụrụ ikike dịịrị mmadụ, ya bụ onyeisi ndị uweojii rịọkwazịrị njikọaka ọhaneze, ndị nta akụkọ na ụlọọrụ dị iche iche na steeti ahụ, iji nyere ha aka n'ọrụ inye steeti ahụ ezi nchekwa. ", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "O nyekwara ndụmọdụ ka onye ọbụla nwere ozi ọbụla ga-enyere ndị uweojii aka n'ọrụ nchekwa maọbụkwanụ onye ọbụla ọnọdụ ọjọọ maọbụ ihe meberede ọbụla dabìdòrò kpọtụrụ ha bụ ndị uweojii ozigbo site n'akara ekwentị 112 maọbụ 07039194332 ka e wee gbatara ya ọsọ enyemaka aka-ọkụ aka-ọkụ.", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "Dịka onye na-ahụ maka mmekọrịta ọhaneze na ndị uweojii na steeti Anambra, bụ DSP Ikenga Toochukwu siri kọwaa, CP Tony Olofu, onye a mụrụ n'ahọ 1963, bụ onyeisi ụweojii nke iri atọ na otu e zitegoro na steeti Anambra; ma bụrụkwa onye jigoro ọkwa n'ogoogo dị icheiche na mpaghara ebe dị icheiche n'ala Nigeria. Ọ bụ onye sitere okpuruọchị Apa, nke steeti Benue.", "author": "Izunna Okafor", "title": "Olofu Awụchaala n'Anambra Dịka Onyeisi Ndị Uweojii Ọhụrụ Steeti Ahụ", "category": "Nchekwa"},
{"text": "Ndị uweojii anwụchiela mmadụ atọ na steeti Adamawa, bụ ndị a na-enyo ènyo na ha bụ ndị ohi ji abalị aga n'ụlọ n'ụlọ ezu ndị mmadụ.", "author": "Izunna Okafor", "title": "N'Adamawa, Ndị Uweojii Ejidela Mmadụ Atọ Maka Ohi Abalị", "category": "Nchekwa"},
{"text": "Ọnụ na-ekwuru ndị uweojii na steeti Adamawa, bụ DSP Suleiman Nguroje bụ ya mere ka ụwa mara nke a site n'ozi ọ kụpụụrụ ndị nta akụkọ na Yola bụ isi obodo steeti ahụ, ụbọchị ụka.", "author": "Izunna Okafor", "title": "N'Adamawa, Ndị Uweojii Ejidela Mmadụ Atọ Maka Ohi Abalị", "category": "Nchekwa"},
{"text": "Ọ kpọpụtasịrị aha ndị ohi ahụ dịka Kalifa Mustapha (gbara ahọ iri abụọ); Tumba Abubakar (gbara ahọ iri abụọ na asaa); na Faisal Abdullahi (gbara ahọ iri abụọ na otu), ma kwuo na ha bì na mpaghara Shagari Phase 1, Phase 2 na Abuja Street dị n'okpuru ọchịchị ime obodo 'Yola South', ma bụrụkwa ọkaibe n'izu ohi abalị.", "author": "Izunna Okafor", "title": "N'Adamawa, Ndị Uweojii Ejidela Mmadụ Atọ Maka Ohi Abalị", "category": "Nchekwa"},
{"text": "O kwuru na onyeisi ndị uweojii e wetara ọhụrụ na steeti ahụ, bụ CP Mohammed Ahmed Barde zigara ndị ọrụ uweojii nọ na mpaghara Yola, bụkwazị ebe ha nọrọ wee nwụchie mmadụ atọ.", "author": "Izunna Okafor", "title": "N'Adamawa, Ndị Uweojii Ejidela Mmadụ Atọ Maka Ohi Abalị", "category": "Nchekwa"},
{"text": "Ọ kọwara na nnyocha e mere na-egosi na mmadụ atọ ahụ sò n'òtù ndị ohi mmadụ asaa zuru ohi dị egwu n'ụlọ ruru iri abụọ na abụọ n'ọnụọgụgụ n'ime ọnwa atọ gara aga, ma zukọsịa ọtụtụ ihe dị icheiche ndị mmadụ.", "author": "Izunna Okafor", "title": "N'Adamawa, Ndị Uweojii Ejidela Mmadụ Atọ Maka Ohi Abalị", "category": "Nchekwa"},
{"text": "Ya bụ ọnụ na-ekwuru ndị uweojii kọwàrà na onyeisi ndị uweojii na steeti ahụ agbakọọla ma wepù, dịka o siri metụta etu ọnọdụ mpụ na arụrụala siri gbata kwụrụ na steeti ahụ, ya na ihe e ji ebuso mpụ ba arụrụala agha, ma kwupụtakwa na ọ ga-aga n'ihu ịhụ na steeti nọ n'ezi ọnọdụ nchekwa.", "author": "Izunna Okafor", "title": "N'Adamawa, Ndị Uweojii Ejidela Mmadụ Atọ Maka Ohi Abalị", "category": "Nchekwa"},
{"text": "O kwukwara na onyeisi ndị uweojii ahụ enyela ntụziaka ka ndị ọrụ ya na-apụtazị ọrụ n'abalị ọbụla, iji wee chụọ ndị omekome ọsọ ụkwụ eru ala na mpaghara ebe dị icheiche na steeti ahụ ma wepu ha ọnụ n'ara. ", "author": "Izunna Okafor", "title": "N'Adamawa, Ndị Uweojii Ejidela Mmadụ Atọ Maka Ohi Abalị", "category": "Nchekwa"},
{"text": "Ọ dị ncheta na ọ bụ n'izuụka gwụrụ agwụ ka CP Mohammed Ahmed Barde ahụ wụchara n'Adamawa dịka onyeisi ndị uweojii steeti ahụ.", "author": "Izunna Okafor", "title": "N'Adamawa, Ndị Uweojii Ejidela Mmadụ Atọ Maka Ohi Abalị", "category": "Nchekwa"},
{"text": "Ọ na-abụ dike zute dike ibe ya n'ụzọ, a mara akanwụ na ụtaba nke na-akpọlite uzere.", "author": "Izunna Okafor", "title": "Ụfọdụ Anwụọla, Dịka Ndị Òtù Shi’ites na Ndị Ọrụ Nchekwa Kwàtụrụ n'Abuja", "category": "Nchekwa"},
{"text": "Ka ọ dị taa, a na-atụ anya na ụfọdụ ndị mmadụ nwụrụ, ebe ụfọdụ ndị ọzọ nwètèkwara mmerụahụ na nsonso a, dịka ndị otu okpukperechi Shi’ites na ndị ọrụ nchekwa kwàtụrụ n'Abụja, bụ isi obodo ala Nigeria.", "author": "Izunna Okafor", "title": "Ụfọdụ Anwụọla, Dịka Ndị Òtù Shi’ites na Ndị Ọrụ Nchekwa Kwàtụrụ n'Abuja", "category": "Nchekwa"},
{"text": "Dịka ozi e nwetere siri kọwaa, ndị òtù 'Islamic Movement in Nigeria (IMN) a maara dịka ndị òtù Shi’ites na-abàgide na mmemme omenahụ ịga ije ha a maara dịka 'Arbaeen Trek' n'okporoụzọ '3rd Avenue, Gwarimpa District' dị n'Abụja, tupu ndị ọrụ nchekwa buru ụgbọala wee wụchaa n'ebe ahụ ozigbo, malite ịwakpò ha, n'elekere asatọ nke ụtụtụ ụbọchị Tuzdee.", "author": "Izunna Okafor", "title": "Ụfọdụ Anwụọla, Dịka Ndị Òtù Shi’ites na Ndị Ọrụ Nchekwa Kwàtụrụ n'Abuja", "category": "Nchekwa"},
{"text": "Akụkọ kọrọ na égbè malitere daba aghara-aghara ngwangwa ndị ọrụ nchekwa ahụ wụchàrà n'ebe ahụ, bụkwa e sitere na ya gbagbuo ụfọdụ ndị mmadụ, ma ndị na-agara onwe ha n'okporoụzọ ahụ.", "author": "Izunna Okafor", "title": "Ụfọdụ Anwụọla, Dịka Ndị Òtù Shi’ites na Ndị Ọrụ Nchekwa Kwàtụrụ n'Abuja", "category": "Nchekwa"},
{"text": "N'okwu ya banyere nke ahụ, onye na-ahụ maka mmekọrịta ọhaneze na ndị uweojii na mpaghara FCT, bụ Josephine Adeh kọwara na nkwàtụ ahụ na ọgbaghara so ya mezịrị ka ụzọ awara-awara Gwarinpa-Kubwa kpọchie kpamkpal ma tinyekwazie ndị na-eme njem n'ihe nhịahụ.", "author": "Izunna Okafor", "title": "Ụfọdụ Anwụọla, Dịka Ndị Òtù Shi’ites na Ndị Ọrụ Nchekwa Kwàtụrụ n'Abuja", "category": "Nchekwa"},
{"text": "O kwuzịrị na mgbataọsọ ndị uweojii n'ebe ahụ sozịrị nye aka ime ka okporoụzọ ahụ kpọghee ma gabakwa agaba. Ọ kọwara na a matachabeghị ọnụọgụgụ mmadụ ole nwụrụ n'ebe ahụ n'ihi ọdachi ahụ, ma kwezie nkwa na ọ ga-ewepụta ozi n'ozuzuoke banyere nke ahụ, ngwangwa e mechara nnyocha banyere ya bụ nsogbu dapụtara.", "author": "Izunna Okafor", "title": "Ụfọdụ Anwụọla, Dịka Ndị Òtù Shi’ites na Ndị Ọrụ Nchekwa Kwàtụrụ n'Abuja", "category": "Nchekwa"},
{"text": "Ndị uweojii steeti Delta anwụchikọọla ndị a na-enyo ènyò na ha bụ ndị otu nzuzo na ndị omekoome n'ebe nzuzo ha dị n'ime ọhịa, oge ha na-anabata ndị ọhụrụ n'otu nzuzo ha.", "author": "Izunna Okafor", "title": "Na Delta, Ndị Uweojii Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Ndị ahụ e jidere ruru mmadụ iri n'ọnụọgụgụ, ma bụrụkwa ndị a nwụchikọrọ n'ime anyasị n'obodo Onicha-Ugbo dị n'okpuru ọchịchị ime obodo 'Aniocha North' nke steeti ahụ, ma bụrụkwa ndị a na-enyo ènyò na ha bụcha ndị otu nzuzo Aiye, ndị e jiri 'Black Axe' wee mara.", "author": "Izunna Okafor", "title": "Na Delta, Ndị Uweojii Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Onye na-ahụ maka mmekọrịta ọhaneze na ndị uweojii na steeti Delta, bụ DSP Bright Edafe bụ ya mèrè ka ụwa mara nke a site n'ozi ọ kụpụụrụ ndị nta akụkọ na steeti ahụ, n'aha onyeisi ndị uweojii n'ime steeti ahụ, bụ CP Ari Mohammed Ali.", "author": "Izunna Okafor", "title": "Na Delta, Ndị Uweojii Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "O mere ka a mara na e nwetere ótù nsụnsụ egbe n'aka ndị ahụ, tinyere ọtụtụ mgbọ egbe dị icheiche site n'aka mmadụ abụọ n'ime ndị otu nzuzo ahụ. O kwukwara na e nwetara anwụrụ ike, otu ụgbọala 'Honda Accord' (nwere akàrà Lagos KSF 586 DU), ọgbatumtum ise na otu àkpa osikapa ákwà juru n'ime ya n'ebe ahụ ndị otu nzuzo ahụ nọ eme ya bụ ihe.", "author": "Izunna Okafor", "title": "Na Delta, Ndị Uweojii Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Ya bụ ọnụ ba-ekwuru ndị uweojii kwukwàrà na a ga-akpụpụ ndị ahụ ụlọikpe ngwangwa e mechara nnyocha banyere ihe ahụ ha mere.", "author": "Izunna Okafor", "title": "Na Delta, Ndị Uweojii Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "N'akụkọ ọzọ dịkwa ka ibe ya, ngalaba ọrụ uweojii pụrụ iche a maara dịka 'Delta State Crack Squad' jidekwara otu nwoke gbara ahọ iri atọ na asaa, bụ Maazị Akpofure Lucky ka o ji nsụnsụ egbe na mgbọ egbe atọ n'obodo Eri, dị nso n'obodo Oleh n'okpuru ọchịchị ime obodo 'Isoko South' nke steeti ahụ.", "author": "Izunna Okafor", "title": "Na Delta, Ndị Uweojii Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Oge a gbara ya ajụjụọnụ, nwoke ahụ  jiri ọnụ ya sàá asịsà na ya bụ onye otu nzuzo 'Vikings', ma bụrụkwa onye a nwụchiri oge ndị uweojii wakpòrò ebe dị icheiche ndị omekome na-ezo na mpaghara ahụ.", "author": "Izunna Okafor", "title": "Na Delta, Ndị Uweojii Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Ọ na-abụ aka kpàrá ezekudele, ọ kọọ mmụọ chibere ya ọzọ.", "author": "Izunna Okafor", "title": "NDLEA Ejidela Onye Ọrụ Agha Adịgboloja Na-Ebunye Ndị Omekoome Ọgwụike, Ngwaọgụ", "category": "Nchekwa"},
{"text": "Ka ọ dị taa, ndị ụlọọrụ ahụ na-ebu agha megide ịñụ, ịkpọ, maọbụ ịtụ mgbere ọgwụike n'ala Nigeria, bụ 'National Drug Law Enforcement Agency' (NDLEA) anwụchiela otu onye a na-enyo ènyò na ọ bụ onye ọrụ agha adịgboloja na-ebu ọgwụike, ngwaọgụ na ihe ndị ọzọ na-èbugara ndị omekoome n'ime ọhịa naebe ndị ọzọ ha na-ezo were akpa ike, na steeti Kaduna.", "author": "Izunna Okafor", "title": "NDLEA Ejidela Onye Ọrụ Agha Adịgboloja Na-Ebunye Ndị Omekoome Ọgwụike, Ngwaọgụ", "category": "Nchekwa"},
{"text": "Ya bụ nwoke, bụ Maazị Hayatu Galadima, na onye òtù ya bụ Hamisu Adamu ka e kwuru na e jidere na mpaghara okporoụzọ awara-awara Gwagwalada dị n'Abụja, ma bụrụkwa ndị gbakọrọ mgbọ egbe 21 RLA 7.45mm n'ime karama mmiri wee buru ya na-agakwu ndị omekoome ahụ n'ebe nzuzo ha. Ihe dị icheiche e nwetere n'aka ndị ahụ gụnyere àkpà igwe okwu 'walkie-talkie', ákwà mkpuchi ihu anọ na-acha ka nke ọrụ agha ala Nigeria, wọleetị (wallet) ATM ụlọ ọba ego dị icheiche juru n'ime ya, ọgwụike cannabis sativa e kechisiri n'àkpà, mkpụrụọgwụ tramadol.", "author": "Izunna Okafor", "title": "NDLEA Ejidela Onye Ọrụ Agha Adịgboloja Na-Ebunye Ndị Omekoome Ọgwụike, Ngwaọgụ", "category": "Nchekwa"},
{"text": "E nwetekwara ihe e ji etinye simkaadị MTN atọ, 9Mobile abụọ, otu Airtel n'aka ndị ahụ, ya na otu ekwentị iPhone 12 pro, otu ekwentị Samsung A31, otu ekwentị Nokia, àkpàaka ise ihe dịgasị n'ime ha, ya na itè (gallon) mmanụ nri dị n'ime ya.", "author": "Izunna Okafor", "title": "NDLEA Ejidela Onye Ọrụ Agha Adịgboloja Na-Ebunye Ndị Omekoome Ọgwụike, Ngwaọgụ", "category": "Nchekwa"},
{"text": "Maazị Hayatu Galadima ka e kwuru na ọ na-akọwa na ya bụ onye ọrụ agha Nigeria nọ n'ọkwa 'Lance Corporal' na-arụ ọrụ n'Ibadan, ma kọwakwa na ha na-ebuga ihe ahụ e nwetere n'aka ha na Kaduna na Kano. ", "author": "Izunna Okafor", "title": "NDLEA Ejidela Onye Ọrụ Agha Adịgboloja Na-Ebunye Ndị Omekoome Ọgwụike, Ngwaọgụ", "category": "Nchekwa"},
{"text": "Kaosiladị, nnyocha e mere na-egosi na ọ dị ka ndị ahụ nwere ihe jikọrọ ndị ahụ na ndị omekoome na-akpa ike na mpaghara mgbagougwu ala Nigeria. Nnyocha e mere na-egosikwa na ndị ahụ na-ebugara ndị omekoome ahụ ngwaọgụ ahụ, ya na redio ahụ, iji mee ka ha na-enwete ozi, ebe ọ bụ na gọọmenti emechiela ịrụ ọrụ nke usoro nzikọrịtaozi (telecommunications services) na steeti Zamfara, Sokoto na Kaduna n'iji mkpamkpa ndị òtù agha isi ekwe ọnwụ na ndị omekoome.", "author": "Izunna Okafor", "title": "NDLEA Ejidela Onye Ọrụ Agha Adịgboloja Na-Ebunye Ndị Omekoome Ọgwụike, Ngwaọgụ", "category": "Nchekwa"},
{"text": "N'okwu ya banyere nke ahụ, onyeisi ụlọọrụ NDLEA n'ala Nigeria, bụ Brigadier General Mohamed Buba Marwa (lagoro ezumike nka) enyela ngalaba ụlọọrụ ahụ jidere ndị ahụ, bụ ngalaba mpaghara FCT ntụziaka ka ha nyefee okwu ahụ n'aka ngalaba ọrụ agha ala Nigeria, maka ime nnyocha miri èmì banyere ihe ahụ ha mere.", "author": "Izunna Okafor", "title": "NDLEA Ejidela Onye Ọrụ Agha Adịgboloja Na-Ebunye Ndị Omekoome Ọgwụike, Ngwaọgụ", "category": "Nchekwa"},
{"text": "Ndị ọrụ NDLEA ahụ jidekwara ọtụtụ ndị ọzọ na mpaghara ebe dị icheiche make ihe metụtara ọgwụike, nke gụnyere nwata akwụkwọ mahadum e jidere na Port Harcourt nke steeti Rivers; ndị e jidere na steeti Lagos, maka izo ọgwụike n'ime asambodo mahadum Uyo; ndị e jidere na Kaduna; tinyere ọtụtụ ndị ọzọ a nwụchiri na mpaghara ebe dị icheiche.", "author": "Izunna Okafor", "title": "NDLEA Ejidela Onye Ọrụ Agha Adịgboloja Na-Ebunye Ndị Omekoome Ọgwụike, Ngwaọgụ", "category": "Nchekwa"},
{"text": "N'okwu ya banyere ihe ndị a ndị ọrụ ya mere na agbambọ ha, onyeisi ụlọọrụ NDLEA n'ala Nigeria, bụ Maazị Mohamed Buba Marwa kwupụtara obi ụtọ ya banyere ezi ọrụ ahụ ndị ọrụ ya rụrụ site n'ịnwụchikọ ndị ahụ, kelee ha, ma kwezie nkwa na a ga-akpụpụ ndị ahụ ụlọikpe, ebe a ga-eji usoro iwu wee gwọọ ha ji mmanụ, dịka ihe ha metara siri dị. ", "author": "Izunna Okafor", "title": "NDLEA Ejidela Onye Ọrụ Agha Adịgboloja Na-Ebunye Ndị Omekoome Ọgwụike, Ngwaọgụ", "category": "Nchekwa"},
{"text": "Ọ dụkwara ndị na-etinye aka n'ọgwụike ka ha sepu aka na nke ahụ, n'ihi na ụlọọrụ ahụ na ndị ọrụ ya agaghị ada mbà n'ibu agha megide ihe ọbụla bụ ọgwụ ike n'ala Nigeria.", "author": "Izunna Okafor", "title": "NDLEA Ejidela Onye Ọrụ Agha Adịgboloja Na-Ebunye Ndị Omekoome Ọgwụike, Ngwaọgụ", "category": "Nchekwa"},
{"text": "Ndị omekoome nọrọ ụbọchị Tuzdee  a wee wakpò ụlọakwụkwọ 'Odoata Primary School' dị n'Ihiala, n'okpuruọchịchị ime obodo Ihiala, nke steeti Anambra, bụ ebe ndị otu ndọrọndọrọ ọchịchị 'All Progressives Grand Alliance (APGA)' zubere ịnọ mee mmemme achụmta nkwàdo ha maka ịzọ ọkwa Gọvanọ steeti ahụ n'ime okpuruọchịchị Ihiala.", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": "Ndị omekoome ahụ bùrù ọtụtụ ọgbaatumtum na ụgbọala atọ, nke gụnyere Toyota Lexus 350 ES (nwere akara EKY 765 EX), ụgbọala Toyota RAV4 (nwere akara JJJ 434FP), na ụgbọala Ford Van (nke a chọpụtàghị akàrà efere ya) n'ihi na ọ màlitere ịgba ọkụ oge ndị ọrụ nchekwa na ndị omekoome ahụ na-akwàrịta mgbọ, wee bịa mwakpò ahụ.", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": " ", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": "Oge ha kwàrà mgbọ ahụ nkeji olenaole, ndị omekoome ahụ enweghịzị ike ịkwụdonwu maọbụ gaa n'ihu n'ịkwà ya bụ mgbọ, n'ihi na ihe ha hụzịrị karịrị ha; ha wee rie mbọmbọ, jiri ọsọ gbakpuo n'ime ogige ụlọ ahụike 'Our Lady of Lourdes Hospital', bụkwa nke dị na ncherịtaihu ebe ahụ a na-achụ nta nkwàdo.", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": "Ndị ọnọmgbeomere kọwakwara na ndị omekoome ahụ buru ọtụtụ mmerụahụ nà àpà mgbọ wee rie mbọmbọ ahụ; ma kọwakwa na ndị ọrụ nchekwa ahụ gaara ịgbatù ha niile ma jiri egbe dulaa ha mmụọ, ma e wezuga na ha gbakpuru ebe ahụ. Ọ dị nghọta na nnukwute ihe izèndụ jupụtara n'ịgba mmadụ maọbụ ndị omekoome egbe n'ime ụlọọgwụ ebe ndị ọrịa nọ, n'ihi ọtụtụ ihe ọjọọ na ọghọm dị icheiche nke ahụ pụrụ iwètà.", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": "Ndị ọrụ nchekwa ahụ bukọtasịkwara ụgbọala atọ na ọgbatumtum niile ndị omekoome ahụ buru wee bịa mwakpò ahụ.", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": "N'okwu ya banyere nke ahụ, onye na-ahụ maka mmekọrịta ọhaneze na ndị uweojii n'ime steeti Anambra, bụ DSP Ikenga Tochukwu gbàrà akaebe na ihe ahụ mere eme n'eziokwu, ma kọwaa na ọ bụ oge o jiri ọkara wee gata elekere iteghete nke ụtụtụ ka ndị ahụ jiri bịa mwakpò ahụ n'ụlọakwụkwọ 'Odata Central School' dị n'akụkụ 'St. Martin's Church, Ihiala'.", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": " ", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": "Ọ gara n'ihu kọwaa na ihe dị icheiche ndị omekoome ahụ bihapụrụ wee rie mbọmbọ ọsọ gụnyèrè otu egbe AK 47, Magaziinu abụọ ná-ágbá ọnụ 30, otu ụgbọala 'Lexus 350 Jeep', otu ụgbọala 'Rav 4 jeep'; otu ụgbọala 'Mercedes Benz' na otu ụgbọala 'Toyota Corolla'.", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": "O mere ka a mara na ọ bụ ndị omekoome ahụ buru ụzọ màlite ịgba egbe ozigbo ha na-abata n'ogige ebe ahụ, bụkwazị nke mere ka ndị ọrụ nchekwa nọ ebe ahụ, nke gụnyere ndị uweojii na ndị ọrụ agha ala Nigeria, jiri egbe nke ha za ma gbochie ha ma nyekwa ha ọsọ.", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": "Onyeisi ndị uweojii na steeti ahụ ugbua, bụ CP Echeng nyere ndị bi n'ime na gburugburu Ihiala ahụ, ya na ndị na-arụ n'ụlọ ahụike dị icheiche ndụmọdụ ka ha ledosie anya ike ịchọpụta ma weta mkpesa banyere onye ọbụla nwere mmerụahụ dịka àpà mgbọ n'ahụ ya.", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": ":-D", "author": "Izunna Okafor", "title": "Ndị Ọrụ Nchekwa Egbochiela Mwakpò Ndị Omekoome Ebe APGA Na-Achụ Nta Nkwàdó", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "Ụbọchị niile nwere ike bụrụ nke onye ohi, mana otu ụbọchị ga-abụrịrị nke onye nwe ụlọ.", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "O wee bụrụ n'ịgbasò nke ahụ ka ndị uweojii steeti Anambra jiri nwụchikọọ mmadụ ise a na-enyo ènyò na ha bụ ndị otu nzuzo.", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "Dịka ozi a kụpụrụ site n'aka onye na-ahụ maka mmekọrịta ọhaneze na ndị uweojii na steeti Anambra, bụ DSP Ikenga Toochukwu siri kọwaa, ndị ahụ bụ ndị a nwụchikọrọ site na mpaghara ebe dị iche iche na steeti ahụ, ma bụrụkwa ndị a na-enyo ènyò na aka ha dị na nkwàtụ ahụ ndị òtù nzuzo kwàtụrụ n'Awka bụ isi obodo steeti ahụ ụbọchị ụka.", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "Nkwàtụ ahụ bụ nke e sitere na ya wee gbagbuo mmadụ abụọ a maghị ndị ha bụ na mpaghara azụ Mahadum Nnamdi Azikiwe dị n'Ifite Awka ụbọchị ụka.", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "O mere ka a mara na ha jikeere onwe ha ozigbo wee wụchaa n'ebe ahụ ngwangwa ha nwetara ozi banyere nkwàtụ ndị otu nzuzo ahụ; mana oge ha rutere n'ebe ahụ, ndị òtù nzuzo ahụ hụchatara ha, ha wee ripù ọsọ. Ndị uweojii ahụ chụsòrò ha ozigbo ka nkịta na-achụ nchì n'ọdọ ìrùrò, wee nwụchikọọ mmadụ ise n'ime ha.", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "DSP Toochukwu gakwazịrị n'ihu kọwaa na a ka na-eme nnyòcha banyere iji wee nwụchikọọ ndị òtù ahụ ndị nọ n'ọsọ ugbua.", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "N'akụkọ ọzọ dịkwa ka ibe ya, ndị uweojii steeti Anambra jìdèkwàrà mmadụ atọ ọzọ a na-enyo ènyò na ha bụ ndị òtù nzuzo. Mmadụ atọ ahụ gụnyere: Maazị Chinedu Aniegbunam ( gbara ahọ iri abụọ na atọ), Maazị Okoye Tochukwu (gbara ahọ iri na asaa), na Okechuwu Chijioke (gbara ahọ iri abụọ na atọ).", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "DSP Toochukwu kọwàra na ndị ahụ bụ ndị a nwụchikọrọ n'ụzọ Nise, ma bụrụkwa ndị jigoro ọnụ ha wee sàá asịsa oge a na-agba ha ajụjụọnụ, wee kwuo na ha bụ ndị otu nzuzo, ma kpọkwa aha otu nzuzo ha.", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "O mere ka a mara na ihe dị iche iche e nwetere n'aka ndị ahụ gụnyèrè nsụsụ egbè abụọ, mgbọ égbè ise, na ọgbaatumtum abụọ.", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "N'okwu ya banyere nke ahụ, onyeisi ndị uweojii na steeti Anambra, bụ CP Monday Bala Kuryas, fsi, katọrọ akparamagwa ndị otu nzuzo na ndị omekoome ndị ọzọ na steeti ahụ, ma foro ntutu taa, sị na ya na ụlọọrụ ya agaghị ezù ike,  wee ruo mgbe ha memìlàchàrà ndị omekoome n'ime obodo dị iche iche nà mpaghara niile nke steeti ahụ.", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "Dịka ọ na-ekele ndị Anambra maka nkwàdo ha, ọ kpọkùkwazịrị ha ka ha gaa n'ihu inye ha na ndị ọrụ ha ozi ga-enyere ha aka n'ọrụ. O kwukwazịrị na a ga-akpụpụ ndị ahụ ụlọikpe ma kpee ha ikpe ma ọ bụrụ na e mechaa nnyòcha banyere ihe ha mere.", "author": "Izunna Okafor", "title": "Ndị Uweojii Anambra Anwụchiela Mmadụ Asatọ Maka Otu Nzuzo", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "Ụlaga sị na ọ bụrụ na ọ pịaghị ụtarị, ụmụaka anaghị ekwete na ọ bụ mmanwụ.", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "Ọ wee bụrụ etu ahụ ka ndị uweojii siri pịa ndị omekoome ụtarị mgbọ site n'igbochi ha ịwakpò isi ụlọọrụ uweojii mpaghara 'Zone 13' dị n'Ukpo, n'okpuru ọchịchị Dunukọfịa nke steeti Anambra.", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "Dịka ozi a kụpụrụ site n'aka onye na-ahụ maka mmekọrịta ọhaneze na ndị uweojii na mpaghara isi ụlọọrụ uweojii ahụ, bụ DSP Nwode Nkeiruka siri kọwaa, mwakpò ahụ bụ nke ndị ojiegbeezu mere n'ọnụ ụtụtụ ụbọchị Mọnde, ma bụrụkwazie nke mara afọ n'ala, n'ihi na ndị uweojii nọ na mpaghara ahụ mere ha 'onye ekwela ụzọ ga'.", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "O mere ka a mara na ndị omekoome ahụ bịara n'ụbá, wee na-agba égbè aghara aghara, iji chụsasịa ndị mmadụ, ka ha wee nwee ike ịbanye n'ime ogige ụlọọrụ ndị uweojii ahụ ga mee ihe ha jiri bịa. ", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "Kaosiladị, ndị uweojii nọ ebe ahụ kwèchììrì, wee jiri ịkwà mgbọ wee gbochie ha ịbata n'ime ụlọọrụ ahụ, maka na ọ na-abụ mmà megide ihe bàá ime ji, o mebìghị ya emebì, ọ waa ya awaa.", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "Oge ndị omekoome ahụ hụzịrị na ha enweghị ike ịbànyenwu n'ime ụlọọrụ ahụ n'ihi aka ọrụ ndị uweojii na ibu agha ha, ha sizịrị n'ezi wee tụọ ogbunigwè n'ebe a dọbara ụgbọala na gburugburu ime ogige ụlọọrụ ndị uweojii ahụ, bụzịkwa nke gbarikọrọ ụfọdụ ụgbọala n'ebe ahụ. ", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "DSP Nkeiruka mèkwara ka a mara na ndị uweojii mmadụ abụọ nwètàra mmerụahụ n'ihi mgbọ tụrụ ha oge ahụ ha na ndị omekoome ahụ na-akwàkọrịta mgbọ; mana ha nọzị n'ụlọọgwụ ugbua anara ọgwụgwọ. ", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "Ọ gakwara n'ihu kọwaa na ndị uweojii gbàgbùrù otu onye n'ime ndị omekoome ahụ oge ahụ ha na-akwà mgbọ, ebe ndị ọzọ bukwzịrị mmerụahụ nà àpà mgbọ wee rie mbọmbọ ọsọ.", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "Ihe dị iche iche ndị omekoome ahụ hapụrụ ebe ahụ wee gbaa ọsọ gụnyèrè ótù nnukwu égbè L7A2 a maara dịka 'General-Purpose Machine Gun (GPMG)', mgbọ egbe 7.62mm dị iri iteghete na abụọ, otu nsụnsụ égbè na anyike.", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "N'okwu ya banyere nke ahụ, onyeisi ndị uweojii na steeti Anambra, bụ CP Kuryas Monday, fsi, onye nọchitekwara anya onyeisi ndị uweojii na mpaghara ahụ kèlèrè ndị uweojii ahụ maka ịlụ ọgụ dịka nwoke, site n'igbochi ndị omekoome ahụ, wee mee ka ebumnobi ha na atụmatụ ha maa afọ n'ala.", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "Dịka ọ na-ekwe nkwà na ha ga-agbasi mbọ ike iji chọpụta ma nwụchikọọ ma kpụpụ ndị omekoome ahụ ụlọikpe, CP Monday nyekwazịrị ndị na-arụ n'ụlọọgwụ dị iche iche na steeti ahụ ndụmọdụ ka ha gharakwa inye onye ọbụla a na-enyo ènyò na o bù àpà mgbọ egbe ọgwụgwọ; kama ka ha mee ka ndị uweojii mara banyere nke ahụ. ", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "Ọ gwakwazịrị ụmụafọ steeti Anambra na ndị bi na steeti ahụ ka ha ghara ịtụ egwu ọbụla, kama ka ha jisie ike na-aga ọrụ na azụmahịa ha na ihe ndị ọzọ iwu kwàdòrò, ọbụladị dịka o kwere nkwà na ya na ndị ọrụ ya agaghị ada mba n'iwèta ezi ọnọdụ nchekwa bụ ịgba na steeti ahụ.", "author": "Izunna Okafor", "title": "Ndị Uweojii Egbochiela Mwakpo Ndị Omekoome n'Ukpo", "category": "Nchekwa"},
{"text": "Ka ọ gachara abalị ole na ole ha jiri wakpòchaa Ichida dị n'okpuru ọchịchị ime obodo Anaọcha na Awka-etiti dị n'okpuru ọchịchị ime obodo 'Idemili South' nke steeti Anambra, ndị ojiegbe ezu a maghị ndị ha bụ nọkwara na nsonso a wee wakpò ụlọọrụ ndị nchekwa obodo ọzọ na steeti ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Mwakpò ahụ bụ nke ndị ọjọọ a mere n'ụlọọrụ ndị nchekwa obodo dị n'Ọzụbụlụ, n'okpuru ọchịchị ime obodo Ekwusigo na steeti ahụ, ma bụrụkwa nke ha sitere na ya wee gbagbuo mmadụ anọ n'ebe ahụ, nke gụnyere ndị ọrụ nchekwa obodo ahụ, ndị ótù onye n'ime ha bụ osote onyeisi ndị ọrụ nchekwa ahụ, onye a maara dịka G.O.D.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Akụkọ kọrọ na ọdachi ahụ dapụtara ụbọchị ụka, malite oge o jiri ọkara gaa elekere anọ nke mgbe, wee ruo n'ihe dị ka elekere isii nke mgbede ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Dịka ụfọdụ ndị ọnọmgbeomere siri wee kọwaa, ndị ojiegbe ahụ jiri ụlọala 'Toyota Sienna' wee wụchaa ebe ahụ na mgbede ahụ, ma malite ịgba égbè aghara aghara, nke sitezịrị na ya wee gbagbuo mmadụ atọ ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Ndị ahụ mebìsìkwara ụfọdụ ihe n'ebe ahụ, kpọghèpù ndị a kpọchiri n'ụlọ nga ebe ahụ; otu onye n'ime ndị mkpọrọ ahụ sokwàrà ha wee pụọ, ebe ndị ọzọ rìkwàzịrị mbọmbọ ọsọ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Akụkọ kọkwàrà na ndị omekoome ahụ gakwàrà ịwakpò ògige ndị uweojii dịkwa nso n'ebe ahụ; mana ndị uweojii ahụ kwèchììrì, buso ha agha, ha wee gbaa ọsọ. Mana ha mụnyèkwàrà ótù ụgbọala ndị uweojii ọkụ n'ebe ahụ, tupu ha larie.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "N'okwu ya banyere mwakpò ahụ, Onyeisi ndị ọrụ nchekwa obodo n'Ọzụbụlụ, bụ Maazị Jude Ọnọnuju mèrè ka a mara na ihe ahụ bụ eziokwu, ma mee ka a mara na ọ nọghị n'ụlọọrụ ahụ mgbe ahụ ihe ahụ mere. ", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "O kwuru na ọ na-echè na ọ bụ ndị òtù ótù onye n'ime ndị ahụ a kpọchiri n'ụlọọrụ nchekwa ahụ bịàrà mwakpò ahụ, maka na ọ bụ ka ọ gachara ihe dịka nkeji iri abụọ na ise ya bụ nwoke jiri zachaa òkù ekwentị ka ndị omekoome ahụ jiri wụchaa n'ebe ahụ ma kpaa àgwà ọjọọ ahụ. ", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "O kwuru na ya bụ òkù ekwentị nwoke ahụ kpọrọ bụ ndị ga-abịa ibinye aka n'akwụkwọ iji gbapụta ya ka ọ kpọrọ ma gwa ha ebe ọ nọ kpọkwem, bụ nke mezịrị o jiri gbaa onye ọbụla ngharị etu ndị ahụ siri wụchaa ebe ahụ n'oge adịghị anya o jiri zachaa ekwentị ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Na mbụ n'ozi ọ kụpụụrụ ndị ntaakụkọ, onye na-ahụ maka mmekọrịta ọhaneze na ndị uweojii na steeti ahụ, bụ DSP Ikenga Toochukwu kwuru na mwakpò ahụ mere eme n'ezie, ma kwuo na ọ bụ n'ime mgbede ka ndị ahụ jii wee bịa na n'ụlọọrm ndị uweojii ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "O kwùkwàrà na ha ka na-eme nnyòcha banyere okwu ahụ, iji nwụchikọọ ndị aka ha dị n'arụrụọụala ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Ka ọ gachara abalị ole na ole ha jiri wakpòchaa Ichida dị n'okpuru ọchịchị ime obodo Anaọcha na Awka-etiti dị n'okpuru ọchịchị ime obodo 'Idemili South' nke steeti Anambra, ndị ojiegbe ezu a maghị ndị ha bụ nọkwara na nsonso a wee wakpò ụlọọrụ ndị nchekwa obodo ọzọ na steeti ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Mwakpò ahụ bụ nke ndị ọjọọ a mere n'ụlọọrụ ndị nchekwa obodo dị n'Ọzụbụlụ, n'okpuru ọchịchị ime obodo Ekwusigo na steeti ahụ, ma bụrụkwa nke ha sitere na ya wee gbagbuo mmadụ anọ n'ebe ahụ, nke gụnyere ndị ọrụ nchekwa obodo ahụ, ndị ótù onye n'ime ha bụ osote onyeisi ndị ọrụ nchekwa ahụ, onye a maara dịka G.O.D.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Akụkọ kọrọ na ọdachi ahụ dapụtara ụbọchị ụka, malite oge o jiri ọkara gaa elekere anọ nke mgbede, wee ruo n'ihe dị ka elekere isii nke mgbede ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Dịka ụfọdụ ndị ọnọmgbeomere siri wee kọwaa, ndị ojiegbe ahụ jiri ụgbọala 'Toyota Sienna' wee wụchaa ebe ahụ na mgbede ahụ, ma malite ịgba égbè aghara aghara, nke ha sitezịrị na ya wee gbagbuo mmadụ anọ ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Ndị ahụ mebìsìkwara ụfọdụ ihe n'ebe ahụ, kpọghèpù ndị a kpọchiri n'ụlọ nga ebe ahụ; otu onye n'ime ndị mkpọrọ ahụ sokwàrà ha wee pụọ, ebe ndị ọzọ rìkwàzịrị mbọmbọ ọsọ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Akụkọ kọkwàrà na ndị omekoome ahụ gakwàrà ịwakpò ògige ndị uweojii dịkwa nso n'ebe ahụ; mana ndị uweojii ahụ kwèchììrì, buso ha agha, ha wee gbaa ọsọ. Mana ha mụnyèkwàrà ótù ụgbọala ndị uweojii ọkụ n'ebe ahụ, tupu ha larie.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "N'okwu ya banyere mwakpò ahụ, Onyeisi ndị ọrụ nchekwa obodo n'Ọzụbụlụ, bụ Maazị Jude Ọnọnuju mèrè ka a mara na ihe ahụ bụ eziokwu, ma kọwaa na ọ nọghị n'ụlọọrụ ahụ mgbe ahụ ihe ahụ mere. ", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "O kwuru na ọ na-echè na ọ bụ ndị òtù ótù onye n'ime ndị ahụ a kpọchiri n'ụlọọrụ nchekwa ahụ bịàrà mwakpò ahụ, maka na ọ bụ ka ọ gachara ihe dịka nkeji iri abụọ na ise ya bụ nwoke jiri zachaa òkù ekwentị ka ndị omekoome ahụ jiri wụchaa n'ebe ahụ ma kpaa mkpamkpa ahụ. ", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "O kwuru na ya bụ òkù ekwentị nwoke ahụ kpọrọ bụ ndị ga-abịa ibinye aka n'akwụkwọ iji gbapụta ya ka ọ kpọrọ ma gwa ha ebe ọ nọ kpọkwem, bụ nke mezịrị o jiri gbaa onye ọbụla ngharị etu ndị ahụ siri wụchaa ebe ahụ n'oge adịghị anya o jiri zachaa ekwentị ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Na mbụ n'ozi ọ kụpụụrụ ndị ntaakụkọ, onye na-ahụ maka mmekọrịta ọhaneze na ndị uweojii na steeti ahụ, bụ DSP Ikenga Toochukwu kwuru na mwakpò ahụ mere eme n'ezie, ma kwuo na ọ bụ n'ime mgbede ka ndị ahụ jii wee bịa na n'ụlọọrụ ndị uweojii ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "O kwùkwàrà na ha ka na-eme nnyòcha banyere okwu ahụ, iji nwụchikọọ ndị aka ha dị n'arụrụala ahụ.", "author": "Izunna Okafor", "title": "Ndị Ojiegbe Awakpòla Ụlọọrụ Nchekwa Ọzọ n'Anambra", "category": "Nchekwa"},
{"text": "Aka ndị uweojii na steeti Ogun akpàrálá ụmụokorobịa anọ maka ịtọrọ otu nwatkịrị nwaanyị gbara ahọ iri na atọ na steeti ahụ, ma gwa ndị be ha wèta narị puku naịra ise (N500,000), maọbụ ha agbagbuo ya.", "author": "Izunna Okafor", "title": "N'Ogun, Ndị Uweojii Ejidela Mmadụ Anọ Maka Ịtọrọ Nwata Ahọ Iri Na Atọ", "category": "Nchekwa"},
{"text": "Nke a bụ nke e mere ka ụwa mara site n'aka onye na-ahụ maka mmekọrịta ọhaneze na ndị uweojii na steeti ahụ, bụ DSP Abimbola, John Nelson, bụ onye kọwara na ihe ahụ mèrè na mpaghara Onipanu, dị n'okpuru ọchịchị ime obodo Odo/Ota nke steeti ahụ.", "author": "Izunna Okafor", "title": "N'Ogun, Ndị Uweojii Ejidela Mmadụ Anọ Maka Ịtọrọ Nwata Ahọ Iri Na Atọ", "category": "Nchekwa"},
{"text": "O nyèrè aha mmadụ anọ ahụ dịka Abimbola, John Nelson (gbara ahọ iri abụọ na otu), Adeleke Ayotunde (gbara ahọ iri abụọ na iteghete), Adekunle Basit (gbara ahọ iri abụọ), na Abey Fagbemi (gbara ahọ iri abụọ); ma kwuo na ha nwụchikọrọ ndị ahụ oge e wètàchààrà ha mkpesa site n'aka Adejunwon Odunowo, bànyere nwa ya nwaanyị (gbara ahọ iri na atọ), onye o kwuru na o dunyere ozi oge o jiri ọkara gata elekere isii nke mgbede ụbọchị Tọọzdee izuụka gara aga, mana ọ batàghịzị.", "author": "Izunna Okafor", "title": "N'Ogun, Ndị Uweojii Ejidela Mmadụ Anọ Maka Ịtọrọ Nwata Ahọ Iri Na Atọ", "category": "Nchekwa"},
{"text": "Dịka o siri kọwaa, onye ahụ wetara mkpesa ahụ kwùrù na ka ọ gachara obere oge ha jiri màlite ịchọ nwata ahụ, na ha nwètàrà òkù ekwentị site n'aka ndị a maghị ndị ha bụ; ha wee na-ekwu ka e wètara ha ego dị narị puku naịra ise (N500,000) ka ha wee tọhàpụ nwata nwaanyị ahụ, ma ọ bụrụ na ha chọrọ ịhụ nwa ha, n'ihi na ọ bụ ha tọọrọ nwata ahụ.", "author": "Izunna Okafor", "title": "N'Ogun, Ndị Uweojii Ejidela Mmadụ Anọ Maka Ịtọrọ Nwata Ahọ Iri Na Atọ", "category": "Nchekwa"},
{"text": "Dịka ọnụ na-ekwuru ndị uweojii ahụ siri kọwaa, mgbe ha wètàchàrà mkpesa ahụ, onyeisi ndị uweojii na mpaghara ahụ, bụ CSP Bamidele Job zipuru ndị ọrụ ya ozigbo, ha wee malite ime nnyòcha, iji chọpụta ma nwụchikọọ ndị omekoome ahụ. ", "author": "Izunna Okafor", "title": "N'Ogun, Ndị Uweojii Ejidela Mmadụ Anọ Maka Ịtọrọ Nwata Ahọ Iri Na Atọ", "category": "Nchekwa"},
{"text": "Ka ha na-emezị nnyòcha ahụ, ndị uweojii ahụ chọpụtazịrị ma nwụchikọọ otu onye n'ime ndị ntọ ahụ na mpaghara Cele, dị n'Ota, na steeti ahụ. Site na nnyòcha ndị ọzọ e mere ka nke ahụ gachara, a chọpụtakwara na ndị ahụ tọọrọ nwata nwaanyị ahụ ma ga zoo ya n'ime ụlọ otu nwoke a maara dịka Maazị Adekunle Basit.", "author": "Izunna Okafor", "title": "N'Ogun, Ndị Uweojii Ejidela Mmadụ Anọ Maka Ịtọrọ Nwata Ahọ Iri Na Atọ", "category": "Nchekwa"},
{"text": "Ha bàkwàzịrị n'ebe ahụ e zoro ya bụ nwatakịrị, wee zọpụta ya n'enweghị mmerụahụ ọbụla. Ka e jidechara ndị òtù ya, ndị uweojii ahụ nwụchikọkwara onyeisi ndị òtù ntọ ahụ n'ụtụtụ ụbọchị Mọnde, dịka ọ na-achọ iri mbọmbọ ọsọ, oge ọ nụrụ maka njide ahụ e jidere ndị òtù ya ndị ọzọ aka ha dị n'arụrụala ahụ. O wee bụrụ etu ahụ ka ndị uweojii ahụ siri nwụchikọọ ndị arụrụala anọ ahụ. Ha akpọnyekwala ndị ezinụlọ nwata ahụ nwa ha n'udo na ọñụ.", "author": "Izunna Okafor", "title": "N'Ogun, Ndị Uweojii Ejidela Mmadụ Anọ Maka Ịtọrọ Nwata Ahọ Iri Na Atọ", "category": "Nchekwa"},
{"text": "Onyeisi ndị uweojii na steeti ahụ, bụ CP Edward Awolowo Ajogun kwupụtàrà afọ ojuju ya banyere ezi ọrụ ahụ ndị ọrụ ya rụrụ n'ịnwụchikọ ndị ntọ ahụ na ịzọpụta nwata ahụ na ndụ, ma nakwazie ndị uweojii ahụ aka maka nke ahụ.", "author": "Izunna Okafor", "title": "N'Ogun, Ndị Uweojii Ejidela Mmadụ Anọ Maka Ịtọrọ Nwata Ahọ Iri Na Atọ", "category": "Nchekwa"},
{"text": "O nyekwazịrị ntụziaka ka e wèré okwu ahụ nyefèé n'aka ngalaba pụrụ iche na-ahụ maka ihe metụtara ntọrị mmadụ, ka ha wee mee nnyòcha miri èmì banyere nke ahụ ma nyekwazie ndị ahụ ntaramahụhụ kwesiri ha.", "author": "Izunna Okafor", "title": "N'Ogun, Ndị Uweojii Ejidela Mmadụ Anọ Maka Ịtọrọ Nwata Ahọ Iri Na Atọ", "category": "Nchekwa"},
{"text": "Ọ gwakwazịrị ọhaneze ka ha gbaa mbọ na-aña ntị ma na-erube isi nye ntụziaka dị iche iche ndị uweojii na ndị ọrụ nchekwa dị iche na-enye, iji gbanahị ịdaba n'aka ndị ọjọọ, maọbụ kwaa 'ngarammara' n'ikpeazụ, ọkachasị oge ugbua ọnọdụ nchekwa ala Nigeria debere imi na ọnụ ka ntọọ.", "author": "Izunna Okafor", "title": "N'Ogun, Ndị Uweojii Ejidela Mmadụ Anọ Maka Ịtọrọ Nwata Ahọ Iri Na Atọ", "category": "Nchekwa"},
{"text": "Igbo sị na ọ na-abụ gbaa afọ ọ bụrụ omenala! Ịghafu ọbara, mpụ na arụrụala dị iche iche abụrụla ụkwa a chị n’aka n’ala Nigeria. O wee bụrụ ụka bụrụ ilu.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Mkpamkpa kpara n’ogige ndị gbapụrụ ọsọ ndụ site n’ụlọ ha nke a kpọrọ Abagena Internally Displaced Persons (IDP) Camp dị ihe dịka kilomita iri na mpụga Makurdi, isiobodo steeti Benue. Ndị oji egbe nke a na-eche na ha bụ ndị na-achị ehi wakporo ndị ahụ gbatara ọsọ ndụ ma biri n’ogige ahụ kemgbe ọtụtụ afọ, gbaa ha gwoo gwoo. Ha gburu ma merụọ ọtụtụ ndị mmadụ ahụ.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Ya bụ ihe ka e kwuru na o mere n’etiti abalị mgbe ọtụtụ n’ime ndị bi n’ogige ahụ, bụ ndị karịrị puku asatọ n’ọnụọgụ labacharala ụra abalị n’ụlọ ezumezu (halls) dị iche iche, ebe ụfọdụ nọ n’ụra na mbara n’ihi oke ekpomọkụ.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Otu agadi nwaanyị aha ya bụ Mama Atsuku onye kọwara na ya mụ anya oge ndị ọchị ehi ahụ wakporo ha, kwuru na ya nọkatara na ndeeri ahụ nụba ụda egbe n’ike n’ike tutu o bido zobezie ka mmiri. Mama Atsuku bi n’ogige ahụ kemgbe 2018 dịka ndị na-achị ehi wakpochara ha n’obodo ha bụ Umenger nke dị n’okpuru ọchịchị Guma na steeti ahụ. Dịka o siri kwu, oge ụda egbe ahụ dabaziri aghara aghara, ndị mmadụ ji ime abalị ahụ zọba isi onwe ha site n’ịgba ọsọ ndụ, eleghị anya n’azụ. Na ya malitere ọsọ nke ya ma daa ada; nke mere ka ikpere ya chikwapụ.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "O kwuru sị: “Ana m agba ọsọ ka m gaa ebe m ga-ezo ma gbahapụ mkpọ m dịka m na-eme nke ahụ. N’ihi na ndị ọzọ na-agbakwa ọsọ, a dara m ada, ọ bụ sọ Chineke zọpụtara m nke mere na ndị ọzọ ejighị ụkwụ zogbu m. Anọ m ebe ahụ, enweghị m ike ikulite ọtọ ganye na otu nwoke abịa kulite m n’ala.”", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Ya mere, Mama Atsuku enweghịzi ihe ọ ga-eme karịa isi n’ogige ahụ pụọ, dịka ọtụtụ ndị ọzọ bi ebe ahụ. Mana ajụjụ ndị mmadụ na-ajụ bụ, ebee ka ndị a bi n’ogige (IDPs) na-aga site n’ebe a?", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "N’okwu nke ya, David Avese, ji ụmụ asaa onye nke mgbọ egbe tụgburu otu nwa ya nwoke n’abalị ahụ, ebe ụmụ ya nwoke abụọ bụ Terkura na Joshua na-azọ ndụ ha n’ụlọụgwọ Benue State University Teaching Hospital (BSUTH) gwara ndị ntaakụkọ site n’ụlọọgwụ sị na ụmụ ya nwoke atọ dina ala n’otu ute wee na-arahụ ụra n’abalị ahụ oge ndị omekome ahụ gbara ogige ahụ okirikiri wee na-agba egbe.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "O kwuru sị: “Ndị oji egbe ahụ gbara egbe ihe ruru awa abụọ n’enweghị ndị ọrụ nchekwa gbataara anyị ọsọ enyemaka. Ma dịka mgbọ si na mpụta afọ Terkura gafee, Joshua enwetachaghị ụdị chi ọma ahụ dịka a gbara ya egbe ma gbukwaa ya mma n’aka na ụkwụ.”", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Mama Nguhian Gwaza, onye nke e gburu mma na ngụgụ ya n’akụkụ ara, nọkwa n’ụlọọgwụ ahụ.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "N’akụkụ nke ya, Gwabo Matthew, onye na-ekwusi ike na ọ bụ ndị Fulani mere nwakpo ahụ kọwara sị: “Mgbe ha mechara ebumnuche ha wee pụọ, e butere ozu mmadụ isii ma buru ọtụtụ ndị ọzọ ha merụrụ ahụ gaa ụlọọgwụ, ebe otu n’ime ha mechara nwụọ.”", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "E kwuru na ozugbo ndị omekome ahụ siri ebe ahụ pụọ dịka ha kpachara arụ, ha gawakwara n’ebe ọzọ, a kpọrọ Chile Island, Mbatoho dị na Makurdi, ebe ha wakporo ma merụkwa ndị mmadụ ahụ. Otu onye bị n’ogbe ahụ Denen Guntu, gwara ndị ntaakụkọ tinyere ihe ndị ọzọ gbasara otu ha siri gbaa nwunye nwanne ya egbe, na ha wakporo ha n’ihe dịka elekere atọ nke ụzọ ụtụtụ.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "N’ihi oke iwe na mwute banyere mwakpo ahụ, ndịntorobịa okirikiri ahụ buuru ozu ndị ahụ niile nwụrụ anwụ wee gbochie okporoụzọ awaraawara Makurdi-Lafia, bụ nke butere njem aga aga, ala ala ọtụtụ awa ụbọchị ahụ. Mbọ niile ndị ọrụ nchekwa gbara iji mee ka ha bupusia ozu ndị ahụ n’ụzọ dị ka iwusa mmiri n’okwute. Ọ bụ n’ihi ọbịbịa nke gọvanọ na-achị steeti ahụ Samuel Ortom bịara wee rịọ ha mere ka iwe ndịntorobịa ahụ jụrụ, ha were kwere ka e buruzie ozu ndị ahụ dọnye n’ọbaozu.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Gọvanọ Samuel Ortom, dịka ọ na-agwa ndịntorọbịa ahụ iwe na-ewe okwu kpọkuru onyeisiala Muhammadu Buhari ka o mee ihe o kwesịrị ime banyere ichekwa ndị Nigeria. Ọ kọwara mwakpo ahụ a wakporo n’ogige kampụ IDP dịka nke jọgburu udele na njọ ma sigbuo nkakwụ n’isi.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Gọvanọ ahụ, onye kpọrọ oku ka e mee ọsọ ọsọ megide arụ ndị na-achị ehi na-akpa n’ala anyị gbaa gburugburu, kwuru sị na ọ bụrụ na Gọọmenti Etiti jiri agha ndị na-achị ehi na-ebu kpọrọ ihe na mbụ, na ọ garaghị eru otu ọ dị ugbu a. Ọ kwara arịrị na n’ime izuụka abụọ gara aga, na e gbuola ihe karịrị mmadụ iri asaa, sọọsọ n’okpuru ọchịchị Makurdi, ebe imirikiti obodo na Benue nọ na nsogbu n’ihi agha ndị na-achị ehi. Na ndị niile bi n’ogige ahụ amalitekwala ịchọ ebe obibi nke ha amaghị ebe ha ga-enweta, dịka ha gbapusịrịla n’ebe ahụ. ", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Otu o sila dị, osote gọvanọ steeti ahụ, Benson Abounu agaala leta ndị ahụ nwetara mmerụ ahụ bụ ndị na-anara ọgwụgwụ n’ụlọọgwụ Benue State Teaching Hosiptal, Makurdi. Ọ gagharịrị, leta ma kasie ndị ahụ niile. Ọ kọwara mwakpo ahụ dịka nke adabaghị adaba. Ọ rụtụrụ aka na ka a chupuchara ndị ahụ n’ụlọ ha, nke mere ka ha birizie n’ogige IDP na ndị ahụ na-achị ehi gakwara n’ihu gaa ebe ahụ wakpo ha ma gbuo mmadụ asaa n’etiti ndeeri ma hapụ mmadụ iteghete n’ọnọdụ mmerụ ahụ dị iche iche.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Ya mere, Abounu kwuru na gọọmenti steeti Benue agaghị agakwa n’ihu anabata ogbugbu ndị nke ya n’emeghị ihe ọbụla ma kpọkuo Gọọmenti Etiti na ndị ọrụ nchekwa ka ha gbaa mbọ mee ihe ha kwesịrị ime banyere ichekwa ndụ na akụnaụba ndị Nigeria.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Ọ gakwara n’ihu kpokuo ndị ọnụ ruru n’okwu, bụ ndị nke nọ ndị ahụ na-akpa arụ ndị ahụ nso ka ha gwa ha okwu, ka ha kwụsị igbu ndị mmadụ.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "N’akụkụ nke ya, onyeisi zuzugbe, Tiv Socio-Cultural Organisation nke a maara ka Mzough-U-Tiv (MUT), Maazị Lorbee Ihagh, bụ kọmishọna uweojii lara ezumike nka kpọrọ onyeisiala Muhammadu Buhari oku ka ọ kwụsị ogbugbu a na egbu ndị mmadụ na steeti ahụ, ma maa ọkwa na emeghị nke ahụ ga-etinye ndị mmadụ n’iji aka ha zọọ onwe ha.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Ka ọ dị ugbu a, gọọmenti steeti Benue ekpesarala mba ọzọ (international community) banyere nsogbu ndị na-achị ehi na-enye ha; ka ha gbatara ha ọsọ enyemaka iji wee kwụsị ajọ ọnọdụ ahụ ma nyekwa ndị o metụtara nkwado.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Odeakwụkwọ State Emergency Management Agency (SEMA), Dọkịnta Emmanuel Shior, onye kwuputara nke a kọwara na ya bụ mkpebi dị mkpa n’ihi oke ibu dakwasara gọọmenti steeti ahụ gbasara otu a ga-esi hazie ya bụ ajọ ọnọdụ.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Gbasara ndị ahụ a wakporo, gbuo n’ogige IDPs kampụ Abagena, Dọkịnta Shior onye kwara arịrị na enweghị ole ọnụọgụ ndị uweojii e kwesịrị inwe n’ụfọdụ kampụ ndị ahụ, rịọrọ onyeisi uweojii (inspector-General) ka o zitekwuo ndị ọrụ uweojii na steeti ahụ iji chekwaa ndị mmadụ bi n’ebe obibi ndị ahụ gbapụrụ ọsọ ndụ site n’ụlọ ha, (kampụ IDP) nke dị asatọ n’ọnụọgụ.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Otu o sila dị, ọ rịọrọ ndị steeti ahụ ka ha tinyere Gọvanọ Samuel Ortom aka n’ileru anya n’ọnọdụ ndị ahụ enweghịzi ebe obibi.", "author": "Izunna Okafor", "title": "Ndị Omekoome Awakpòla Ogige Ndị Na-Agba Ọsọ Ndụ Na Benue", "category": "Nchekwa"},
{"text": "Aka na-achị steeti Anambra, bụ Gọvanọ Willie Obianọ etòóla ndị uweojii steeti ahụ maka mkwụdosiike ha nà ịlụ ọgụ dịka nwoke, bụ nke ha gosipụtara n'abalị ụbọchị ụka oge ndị ojiegbeezu amaghị ndị ha bụ wakpòrò ụlọọrụ uweojii 'B Division' dị n'Awka bụ isi obodo steeti ahụ, ya na isi ụlọọrụ 'Independent National Election Commission (INEC)' dịkwa n'Awka ahụ.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "Gọvanọ Obianọ kwupụtàrà nke a oge ọ gara n'ụlọọrụ uweojii 'B Division' ahụ ịga jiri anya ya wee hụ ka ọnọdụ siri gbata kwụrụ n'ebe ahụ, bụkwazị ebe ọ nọrọ wee gbaa akaebe na ndị uweojii ahụ gbàrà mbọ nke ukwuu site n'igbòchì ndị omekoome ahụ ịwakpò ya bụ ụlọọrụ uweojii, ya na site n'etu ha siri gbochie ha bụ ndị ọjọọ imebi ọtụtụ ihe n'ụlọọrụ INEC ahụ.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "Ọ gbarụrụ ihu banyere etu ndị omekoome si awakpò ebe dị iche iche, na-ebibìsi ihe gọọmentị ma na-emekwa mkpamkpa n'ụdị dị iche iche na mpaghara ndịda anyanwụ ala Nigeria na n'ebe ọzọ, nke mezịrị ka ọnọdụ nchekwa ala Nigeria kawanyezie njọ dịka ọ dị taa.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "Ya bụ Gọvanọ chètàkwazịịrị ndị uweojii ahụ na ọ bụ ụdị mkwụdosiike ahụ ha gosipụtara n'abalị ahụ ka a chọrọ ugbua n'ala Nigeria n'ebe ndị ọrụ nchekwa nọ, ọbụladị dịka o tòkwàrà ha ọzọ maka ezi ọrụ ha, ma kwe nkwà na gọọmentị ga-edozigharị ụfọdụ ihe ndị omekoome ahụ mebìsìrì n'ebe ahụ.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "Ọ gara n'ihu kwuo na mkpesa o nwetara n'aka onyeisi uweojii steeti ahụ na-akọwa na o nweghị onye uweojii ọbụla a gbagburu, kama na ndị uweojii ahụ gbàgbùrù ụfọdụ ndị omekoome ahụ n'abalị ahụ; ma kelezie isi ọchịchị uweojii steeti ahụ maka ezi ọrụ ndị òtù ya.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "Na mbụ n'okwu ọ gwara ndị ntaakụkọ n'isi ụlọọrụ INEC na steeti Anambra, onyeisi ndị uweojii na steeti Anambra, bụ CP Chris Owolabi mèrè ka a mara na ọ a", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "gagharịala n'ebe abụọ ahụ ndị omekoome ahụ wakpòrò wee jiri anya ya hụ ka ihe siri dị n'ebe ahụ.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "Dịka o siri kọwaa, mwakpò ahụ màlitèrè n'ihe dịka elekere asatọ nke anyasị ụbọchị ụka ahụ oge ndị omekoome ahụ wụchàrà n'ogige ụlọọrụ uweojii 'B Division' ahụ, wee bido ịkwà mgbọ; nke mezịrị ndị uweojii ahụ jiri wee zaghachizie ha site n'ibusò ha agha ozigbo; ha wee kwàbazie mgbọ, maka na ọ bụrụ na ịkpọ ngwere emeghị ihe o jiri bụrụ ịkpọ ngwere, ụmụaka ewere ya mere anụ n'ọkọchị na n'udummiri.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "O kwuru na ndị omekoome ahụ jìrì ụgbọala 'Hilux' ruru anọ n'ọnụọgụgụ wee bịa ya bụ njem, ma kwukwa na ha wakpòkwàrà ụlọọrụ INEC, bụ ebe ha nọrọ wee jiri ogbunigwè mmanụọkụ (petrol bomb) wee gbaa ótù ụlọ ebe a na-edebegasị ihe n'ụlọọrụ ahụ ọkụ, ya na ụfọdụ ụgbọala a dọbara adọba n'ebe ahụ.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "Dịka o siri kwuo, o nweghị onye ọbụla n'ime ndị uweojii ya ndị omekoome ahụ gbagburu; mana ndị uweojii gbàgbùrù ụfọdụ n'ime ndị omekoome ahụ bịara ya bụ ijè, ma nwekọtasịkwa ọtụtụ ihe ndị omekoome ahụ jiri wee bịa ọrụ ahụ.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "CP Owolabi kọwàrà na o nweghị ihe ọzọ ndị omekoome ahụ mètèrè n'ọrụ ahụ ha bịara n'abụghị na ha gbàrà otu akụkụ ụlọọrụ uweụojii 'B Division' ahụ ọkụ, ya na ótù akụkụ ụlọọrụ INEC na ụfọdụ ụgbọala; ọbụladị dịka o nyere owuweanya na ụlọ nke bụ isi ụlọọrụ INEC kpọmkwem kà kwụ chịmchịm, ya na ogige uweojii 'B Division' ahụ kpọmkwèm n'ihi atụmatụ na ebumnobi ndị omekoome ịgba ebe niile ahụ ọkụ màrà afọ n'ala, ha wee gbubìrizie ya bụ agwọ ọdụ.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "O kwuru na ndị uweojii ahụ nwèkọtàrà ụgbọala atọ ndị omekoome ahụ jiri wee bịa ya bụ ọrụ ọjọọ, tinyee ụfọdụ ihe ndị ọzọ ha nwètara n'aka ha.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "O nyèkwàzịrị ọhaneze owuwèanya na égwù adịghị, maka na ha ewegharakwala ọnọdụ; ma gwazie onye ọbụla nwere ihe iwu kwàdòrò ka ọ pụta gaara onwe ya ebe ọ na-aga.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "O kwukwara na ha ka na-eme nnyocha banyere mwakpò ahụ, ma kwuo na ha ga-ewepụta ozi banyere ndị omekoome ole ndị ọrụ ya gbagburu, na ozi ndị ọzọ dị mkpà banyere mwakpò ahụ.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "Ihe dị iche iche ndị uweojii ahụ nwèkọtàrà n'aka ndị ahụ gụnyèrè égbè ruru asatọ n'ọnụọgụgụ, mgbọ egbe, hámà, òkpú, ụgbọala atọ, ọgwụ a gwọrọ agwọ dị n'ime ụgbọala ha, tinyere ụfọdụ ihe ndị ọzọ.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "N'okwu ọ gwara ndị ntaakụkọ, onyeisi ụlọọrụ INEC na steeti Anambra, bụ Dọkịta Nkwàchukwu Orji, mere ka a mara na imeụlọ ebe ahụ ndị omekoome ahụ gbara ọkụ bụ ebe a na-edebegasị ụfọdụ ihe ha ji arụ ọrụ, tinyere ụfọdụ ụgbọala ụlọọrụ ya dị n'akụkụ ebe ahụ. O kwukwara na o nweghị onye ọrụ ya ọbụla tụfùrù ndụ ya n'ebe ahụ.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "N'ụtụtụ ụbọchị Mọnde ahụ, a hụkwazịrị ndị ọrụ nsọnyụọkụ steeti Anambra ka ha na-agbanyụsị ọkụ ahụ na-enwu n'ụlọọrụ INEC ahụ, bụ ebe a hụkwazịrị ọtụtụ ígwè ọkụ jeneretọ ọkụ gbarikọrọ n'ebe ahụ. A hụgasịkwara ọbara ndị mmadụ gbasara n'ụfọdụ ebe n'ogige ụlọọrụ INEC ahụ na okporoụzọ dịgasị na mpaghara ebe ahị ndị ahụ mere mwakpò ahụ.", "author": "Izunna Okafor", "title": "Anambra: Gọvanọ Obianọ, CP Owolabi Agaala Njem Nleta Ebe Ahụ E Mere Mwakpò", "category": "Nchekwa"},
{"text": "Onyeisi ndị uweojii ọhụrụ nọrọ na nsonso a wee wụchaa na mpaghara isi ụlọọrụ uweojii 'Zone 13' dị n'Ukpo, na steeti Anambra, maka iwèghara ọrụ nhàzi mpaghara ahụ.", "author": "Izunna Okafor", "title": "Onyeisi Ndị Uweojii Ọhụrụ Awụchaala Na Mpaghara Zone 13", "category": "Nchekwa"},
{"text": "Onyeisi uweojii ahụ, bụ AIG Garba Mukaddas, bụ onye bịara ka ọ gachara mkpụrụ ọnwa olenaole isi ụlọọrụ uweojii ahụ nọrọ n'enweghị onyeisi nọ n'ebe ahụ kpọmkwem elekọta ya.", "author": "Izunna Okafor", "title": "Onyeisi Ndị Uweojii Ọhụrụ Awụchaala Na Mpaghara Zone 13", "category": "Nchekwa"},
{"text": "Ngwangwa ọ wụchàrà na steeti ahụ, ya bụ onyeisi uweojii gara kpọtụrụ aka na-achị Anambra, bụ Gọvanọ Willie Obianọ na be ya dị n'Agụleri, n'okpuru ọchịchị ime obodo 'Anambra East', bụ ebe ha abụọ nọrọ wee kọwaa ma mara onwe ha nke ọma.", "author": "Izunna Okafor", "title": "Onyeisi Ndị Uweojii Ọhụrụ Awụchaala Na Mpaghara Zone 13", "category": "Nchekwa"},
{"text": "Nzukọ nkọwaonwe ahụ bụkwà nke ha nọrọ na ya wee wee mkparịtaụka banyere ọnọdụ nchekwa steeti ahụ, nà mpaghara 'Zone 13' niile n'ozuzuoke, ma tụọ árò banyere etu ha a ga-esi wee kwalitekwuo ezi nchekwa n'ebe ahụ.", "author": "Izunna Okafor", "title": "Onyeisi Ndị Uweojii Ọhụrụ Awụchaala Na Mpaghara Zone 13", "category": "Nchekwa"},
{"text": "N'okwu ya n'ebe ahụ, AIG Mukaddas kèlèrè aka na-achị steeti Anambra bụ Gọvanọ Willie Obianọ maka ezigbo nnabàta o nyere ya, ma kwe nkwà na ọ ga-eji ahụmahụ na ọgụgụisi ya wee rụọ ọrụ ya nke ọma iji chụọ mpụ na arụrụala ọsọ ụkwụ eru ala na steeti ahụ na mpaghara ahụ.", "author": "Izunna Okafor", "title": "Onyeisi Ndị Uweojii Ọhụrụ Awụchaala Na Mpaghara Zone 13", "category": "Nchekwa"},
{"text": "O kwekwara nkwà na a ga-enwe ezi njikọaka n'etiti ụlọọrụ ya, gọọmentị na ọhaneze, iji wee nweta ezi mpụtara bụ ịgbà, maka na ọ na-abụ a nyụkọọ mamịrị ọnụ, ọ gbọọ ụfụfụ. ", "author": "Izunna Okafor", "title": "Onyeisi Ndị Uweojii Ọhụrụ Awụchaala Na Mpaghara Zone 13", "category": "Nchekwa"},
{"text": "N'okwu nke ya, Gọvanọ Willie Obianọ nyere nkọwa banyere etu ọnọdụ nchekwa siri gbata kwụrụ na steeti ahụ, ma kọwaa ụfọdụ ihe dị iche iche ọchịchị ya megoro na ezi mbọ ọ gbagoro iji kwàlite nchekwa zuru òkè na steeti ahụ kemgbe o siri bata n'ọkwa ọchịchị. ", "author": "Izunna Okafor", "title": "Onyeisi Ndị Uweojii Ọhụrụ Awụchaala Na Mpaghara Zone 13", "category": "Nchekwa"},
{"text": "O kwezịrị nkwà na a ga-enwe ezi njikọaka na mmekọrịta n'etiti gọọmentị ya na AIG Mukaddas na ụlọọrụ ya, dịka ya na ụlọọrụ nchekwa na ndịisi ọrụ nchekwa dị iche iche na steeti ahụ si enwe ya kemgbe ọ batara n'ọkwa ọchịchị, ọbụla dịka o kwere nkwà ịga n'ihu n'inye ndị Anambra ezi nchekwa bụ ọkachamma.", "author": "Izunna Okafor", "title": "Onyeisi Ndị Uweojii Ọhụrụ Awụchaala Na Mpaghara Zone 13", "category": "Nchekwa"},
{"text": "Gọvanọ Obianọ nọkwazịrị n'ebe ahụ wee nye onyeisi ndị uweojii ahụ onyinye omarịcha ụgbọala ọhụrụ, iji kwàlite arụmọrụ ya nà mgbagharị ya.", "author": "Izunna Okafor", "title": "Onyeisi Ndị Uweojii Ọhụrụ Awụchaala Na Mpaghara Zone 13", "category": "Nchekwa"},
{"text": "AIG Mukaddas gụrụ akwụkwọ na mahadum Usman DanFodio dị na Sokoto, ma bụrụ onye rụgoro ọrụ n'ọtụtụ steeti dị iche iche na mpaghara ala Nigeria dịka onye uweojii, wee ruzie ugbua ọ bịara Anambra iwèghàrà ọnọdụ dịka onyeisi mpaghara 'Zone 13'. Ọ bụkwa onye nwetagoro mmụta na ọzụzụ dị iche iche n'ala Nigeria na na mba ofèsi.", "author": "Izunna Okafor", "title": "Onyeisi Ndị Uweojii Ọhụrụ Awụchaala Na Mpaghara Zone 13", "category": "Nchekwa"},
{"text": "Igbo sị na agbataobi onye bụ onye nche ya.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "N'ịgbasò nke a, ndị na-achụ nta n'okpuru ọchịchị Okehi nke steeti Kogi nọrọ na nsonso a wee nwụchikọọ mmadụ anọ, bụ ndị omekoome na-eyi ndị na-anyà ụgbọala égwù ma na-emekpàkwa ha ahụ na mpaghara ụzọ awara-awara ahụ siri Okene gaa Lokoja na steeti ahụ.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Nke a bụ nke e mere ka ụwa mara site n'ọnụ odeakwụkwọ mgbasaozi Gọvanọ steeti ahụ, bụ Maazị Onogwu Mohammed, bụ onye kwuputàrà ya site n'ozi ọ kụpụrụ n'usoro nzikọrịtaozi ọgbaraọhụrụ Facebook ya.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "O mere ka a mara na ndị nta ahụ nọkwara n'abalị ahụ wee bibie ọhịa ebe ha jiri mere ugbo ebe a na-akọpụta ìgbó, bụ nke ndị omekoome ahụ nwe, ma bụrụkwa ebe ha na-emepta ọgwụ ike dị iche iche.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": " ", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Dịka o siri kọwaa, ndị omekoome ahụ nwèkwàrà ụdị nkịta pụrụ iche ha na-azụ n'ebe ahụ maka ịtàgbù na ịchụpụ onye ọbụla tinyere ụkwụ ebe ahụ maọbụ wakpo ha n'ebe ahụ", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Ọ gara n'ihụ kọwaa na oge ndị nta ahụ wakpòrò ebe ahụ, na ha nwụchikọrọ mmadụ anọ n'ime mmadụ ndị omekoome iri nọ n'ebe ahụ, ma gbuo nkịta isii ha zụpụtara n'ebe ahụ, ma ndị nke bịara ịwakpò ha ma ndị ọzọ ha hụrụ n'ebe ahụ.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Mohammed mere ka a mara na nnyòcha ka na-aga n'ihu banyere ndị omekoome ahụ a nwụchikọrọ nà arụrụala ha, ma kọwaa na a ga-akpụpụ ha ụlọikpe ngwangwa e mechara nnyocha banyere arụrụala ha na ihe ha mere.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "O jikwazịrị ohere ahụ wee dụọ ndị omekoome ọdụ ka ha kwakọrọ ngwongwo ha pụọ na steeti ahụ, maọbụ chegharịa, maka na steeti ahụ abụghị ebe obibi maka na steeti ahụ abụghị meke ndị arụrụala na ndị omekoome, maka na oke ji nà àbàlà anaghị azọ ihu", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "The hunters in a night raid also destroyed the indian hemp farm belonging to the suspected criminals.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "A Facebook post by the Chief Press Secretary to Governor of Kogi State, Onogwu Mohammed, on Sunday explained that the suspected criminals turned the forest into Indian hemp farm.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "The post also revealed that the suspected bandits train special breed of dogs to ward off anyone coming into their territory, thus making the area inaccessible for security personnel.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "According to Onogwu, during the raid, four of the bandits were arrested, while ten of their guard dogs were killed.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "The Chief Press Secretary, while quoting the Chairman of Okehi Local Government Area, Hon Abdulraheem Ohiare who led the operation, warned that Kogi State is a no go area for criminal elements.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "He added that the State Government will continue to hunt down criminal elements found within the State.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Igbo sị na agbataobi onye bụ onye nche ya.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "N'ịgbasò nke a, ndị na-achụ nta n'okpuru ọchịchị Okehi nke steeti Kogi nọrọ na nsonso a wee nwụchikọọ mmadụ anọ, bụ ndị omekoome na-eyi ndị na-anyà ụgbọala égwù ma na-emekpàkwa ha ahụ na mpaghara ụzọ awara-awara ahụ siri Okene gaa Lokoja na steeti ahụ.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Nke a bụ nke e mere ka ụwa mara site n'ọnụ odeakwụkwọ mgbasaozi Gọvanọ steeti ahụ, bụ Maazị Onogwu Mohammed, bụ onye kwuputàrà ya site n'ozi ọ kụpụrụ n'usoro nzikọrịtaozi ọgbaraọhụrụ Facebook ya.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "O mere ka a mara na ndị nta ahụ nọkwara n'abalị ahụ wee bibie ọhịa ebe ha jiri mere ugbo ebe a na-akọpụta ìgbó, bụ nke ndị omekoome ahụ nwe, ma bụrụkwa ebe ha na-emepta ọgwụ ike dị iche iche.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": " ", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Dịka o siri kọwaa, ndị omekoome ahụ nwèkwàrà ụdị nkịta pụrụ iche ha na-azụ n'ebe ahụ maka ịtàgbù na ịchụpụ onye ọbụla tinyere ụkwụ ebe ahụ maọbụ wakpo ha n'ebe ahụ", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Ọ gara n'ihụ kọwaa na oge ndị nta ahụ wakpòrò ebe ahụ, na ha nwụchikọrọ mmadụ anọ n'ime mmadụ ndị omekoome iri nọ n'ebe ahụ, ma gbuo nkịta isii ha zụpụtara n'ebe ahụ, ma ndị nke bịara ịwakpò ha ma ndị ọzọ ha hụrụ n'ebe ahụ.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Mohammed mere ka a mara na nnyòcha ka na-aga n'ihu banyere ndị omekoome ahụ a nwụchikọrọ nà arụrụala ha, ma kọwaa na a ga-akpụpụ ha ụlọikpe ngwangwa e mechara nnyocha banyere arụrụala ha na ihe ha mere.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "O jikwazịrị ohere ahụ wee dụọ ndị omekoome ọdụ ka ha kwakọrọ ngwongwo ha pụọ na steeti ahụ, maọbụ chegharịa, maka na steeti ahụ abụghị ebe obibi maka na steeti ahụ abụghị meke ndị arụrụala na ndị omekoome, maka na oke ji nà àbàlà anaghị azọ ihu", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "The hunters in a night raid also destroyed the indian hemp farm belonging to the suspected criminals.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "A Facebook post by the Chief Press Secretary to Governor of Kogi State, Onogwu Mohammed, on Sunday explained that the suspected criminals turned the forest into Indian hemp farm.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "The post also revealed that the suspected bandits train special breed of dogs to ward off anyone coming into their territory, thus making the area inaccessible for security personnel.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "According to Onogwu, during the raid, four of the bandits were arrested, while ten of their guard dogs were killed.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "The Chief Press Secretary, while quoting the Chairman of Okehi Local Government Area, Hon Abdulraheem Ohiare who led the operation, warned that Kogi State is a no go area for criminal elements.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "He added that the State Government will continue to hunt down criminal elements found within the State.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Ndị uweojii na mpaghara Itanla, dị n'Ado-Ekiti steeti nke steeti Ekiti nọrọ na nsonso a wee nwụchie otu nwoke gbara ahọ iri asatọ na isii maka izu ohi ọkà.", "author": "Izunna Okafor", "title": "Ndị Uweojii Ejidela Buhari Maka Izu Ohi Ọkà n'Ekiti", "category": "Nchekwa"},
{"text": "Nwoke ahụ aha ya bụ Maazị Buhari Musa bụkwà onye a kpụgharịrị n'ụlọikpe Majie dị n'Ado-Ekiti maka ya bụ ohi ọkà o zuru.", "author": "Izunna Okafor", "title": "Ndị Uweojii Ejidela Buhari Maka Izu Ohi Ọkà n'Ekiti", "category": "Nchekwa"},
{"text": "Dịka onye uweojii kpere nwoke ahụ n'aka ụlọikpe, bụ Johnson Okunade siri kọwaa n'ụlọikpe Majie ahụ, Maazị Buhari zuru ohi ọka ahụ n'abalị iri na atọ nke ọnwa Juunu a n'elekere asaa nke ụtụtụ na mpaghara Omisanjana nke Ado-Ekiti.", "author": "Izunna Okafor", "title": "Ndị Uweojii Ejidela Buhari Maka Izu Ohi Ọkà n'Ekiti", "category": "Nchekwa"},
{"text": "Okunade, onye ji ọkwa Inspektọ n'ọrụ uweojii gara n'ihu mee ka a mara na ya bụ nwoke gbara ahọ iri asatọ na isii zuru ọka gburu ego ruru puku naịra iri (N10,000) site n'aka Maazị Saliu Mustapha.", "author": "Izunna Okafor", "title": "Ndị Uweojii Ejidela Buhari Maka Izu Ohi Ọkà n'Ekiti", "category": "Nchekwa"},
{"text": "O kwuru na ọ bụ n'ugbo nwoke ahụ ka Buhari gara zuo ohi ọka ahụ, ma mee ka a mara na nke ahụ mègidèrè mpaghara 390 nke iwu na-ahụ maka izu ohi na steeti ahụ, bụ nke a maara dịka 'Criminal Law of Ekiti State, 2012'. ", "author": "Izunna Okafor", "title": "Ndị Uweojii Ejidela Buhari Maka Izu Ohi Ọkà n'Ekiti", "category": "Nchekwa"},
{"text": "Kaosiladị, ọ gwakwazịrị ụlọikpe ka a kàgharịa ya bụ ikpe mgbe ọzọ, ka o wee nwee ike ịkpọta ndị akaebe ya, bụ ndị ga-agbakwa àmà na Buhari zuru ohi ọka ahụ n'ezie.", "author": "Izunna Okafor", "title": "Ndị Uweojii Ejidela Buhari Maka Izu Ohi Ọkà n'Ekiti", "category": "Nchekwa"},
{"text": "N'okwu nke ya, onye ọkaiwu na-ekpechitere Buhari ọnụ ya, bụ Lai Obisesan rịọrọ ụlọikpe ka ha tọhapụ ya bụ nwoke, ma kwe nkwà na ọ ga-akpọtakwa ya oge ọzọ a ga-akàgharị ya bụ ikpe.", "author": "Izunna Okafor", "title": "Ndị Uweojii Ejidela Buhari Maka Izu Ohi Ọkà n'Ekiti", "category": "Nchekwa"},
{"text": "Na nzaghachi oge ọ nụchara mkpesa na arịrịọ niile ahụ, onye Majie nọ n'isi ikpe ahụ, bụ Ọkaikpe Adedayo Oyebanji, tọhapụzịrị Maazị Buhari ka ọ labagodi, mà kàgharịa ikpe ahụ ka ọ dịzie n'abalị asatọ nke ọnwa Julaị na-abịa abịa. Buhari kwụkwàrà ego dị puku naịra iri abụọ ma kpọtakwa onye mbe binyeere ya aka n'akwụkwọ maka ntọhapụ ya; e wee tọhapụ ya ka ọ laruo ụlọ ma chighata azụ n'abalị asatọ nke ọnwa na-abịa abịa.", "author": "Izunna Okafor", "title": "Ndị Uweojii Ejidela Buhari Maka Izu Ohi Ọkà n'Ekiti", "category": "Nchekwa"},
{"text": "Igbo sị na agbataobi onye bụ onye nche ya.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "N'ịgbasò nke a, ndị na-achụ nta n'okpuru ọchịchị Okehi nke steeti Kogi nọrọ na nsonso a wee nwụchikọọ mmadụ anọ, bụ ndị omekoome na-eyi ndị na-anyà ụgbọala égwù ma na-emekpàkwa ha ahụ na mpaghara ụzọ awara-awara ahụ siri Okene gaa Lokoja na steeti ahụ.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Nke a bụ nke e mere ka ụwa mara site n'ọnụ odeakwụkwọ mgbasaozi Gọvanọ steeti ahụ, bụ Maazị Onogwu Mohammed, bụ onye kwuputàrà ya site n'ozi ọ kụpụrụ n'usoro nzikọrịtaozi ọgbaraọhụrụ Facebook ya.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "O mere ka a mara na ndị nta ahụ nọkwara n'abalị ahụ wee bibie ọhịa ebe ha jiri mere ugbo ebe a na-akọpụta ìgbó, bụ nke ndị omekoome ahụ nwe, ma bụrụkwa ebe ha na-emepta ọgwụ ike dị iche iche.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": " ", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Dịka o siri kọwaa, ndị omekoome ahụ nwèkwàrà ụdị nkịta pụrụ iche ha na-azụ n'ebe ahụ maka ịtàgbù na ịchụpụ onye ọbụla tinyere ụkwụ ebe ahụ maọbụ wakpo ha n'ebe ahụ", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Ọ gara n'ihụ kọwaa na oge ndị nta ahụ wakpòrò ebe ahụ, na ha nwụchikọrọ mmadụ anọ n'ime mmadụ ndị omekoome iri nọ n'ebe ahụ, ma gbuo nkịta isii ha zụpụtara n'ebe ahụ, ma ndị nke bịara ịwakpò ha ma ndị ọzọ ha hụrụ n'ebe ahụ.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Mohammed mere ka a mara na nnyòcha ka na-aga n'ihu banyere ndị omekoome ahụ a nwụchikọrọ nà arụrụala ha, ma kọwaa na a ga-akpụpụ ha ụlọikpe ngwangwa e mechara nnyocha banyere arụrụala ha na ihe ha mere.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "O jikwazịrị ohere ahụ wee dụọ ndị omekoome ọdụ ka ha kwakọrọ ngwongwo ha pụọ na steeti ahụ, maọbụ chegharịa, maka na steeti ahụ abụghị ebe obibi maka na steeti ahụ abụghị meke ndị arụrụala na ndị omekoome, maka na oke ji nà àbàlà anaghị azọ ihu", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "The hunters in a night raid also destroyed the indian hemp farm belonging to the suspected criminals.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "A Facebook post by the Chief Press Secretary to Governor of Kogi State, Onogwu Mohammed, on Sunday explained that the suspected criminals turned the forest into Indian hemp farm.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "The post also revealed that the suspected bandits train special breed of dogs to ward off anyone coming into their territory, thus making the area inaccessible for security personnel.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "According to Onogwu, during the raid, four of the bandits were arrested, while ten of their guard dogs were killed.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "The Chief Press Secretary, while quoting the Chairman of Okehi Local Government Area, Hon Abdulraheem Ohiare who led the operation, warned that Kogi State is a no go area for criminal elements.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "He added that the State Government will continue to hunt down criminal elements found within the State.", "author": "Izunna Okafor", "title": "Na Kogi, Ndị Nta Ejidela Ndị Omekoome Anọ", "category": "Nchekwa"},
{"text": "Ụfọdụ ụmụnwaanyị nọrọ na nsonso a wee mee ngagharịiwe n'Awka bụ isi obodo steeti Anambra, bànyere ajọ ọnọdụ nchekwa ahụ na-arị ibe ya elu na mpaghara ebe dị iche iche n'ala Nigeria ugbua.", "author": "Izunna Okafor", "title": "N'Awka, Ụmụnwaanyị Emeela Ngagharịiwe Maka Ọnọdụ Nchekwa", "category": "Nchekwa"},
{"text": "Ọ bụ ngalaba ụmụnwaanyị nke òtù nkịtị a maara dịka 'Igbos for a Progressive Nigeria (IPAN)' mere ngagharịiwe a, ma bụrụkwa nke ha mere na mpaghara ụzọ Amawbia dị n'okpuru ọchịchị ime obodo 'Awka South', ebe ha nọrọ wee katọọ igbusi mmadụ, nsogbu ajọ ọnọdụ nchekwa, nà imemìlà ndụ ụmụ mmadụ aka ha dị ọcha ma na steeti ahụ ma na mpaghara ebe dị iche iche.", "author": "Izunna Okafor", "title": "N'Awka, Ụmụnwaanyị Emeela Ngagharịiwe Maka Ọnọdụ Nchekwa", "category": "Nchekwa"},
{"text": "N'okwu ya oge ha na-eme ngagharịiwe ahụ, onye ndu ngalaba ụmụnwaanyị n'òtù IPAN, bụ Oriakụ Juliet Ezenwosu mèrè ka a mara na ya bụ nsogbu ajọ ọnọdụ nchekwa na-echuzị ha ụra ma na-agbazịkwa anyammiri, bụ nke mere ha jiri hụta ya dịka ihe dị mkpà, ịtụnye ụtụ nke ha na olu nke ha iji wèta ya bụ ajọ ọnọdụ na njedobe.", "author": "Izunna Okafor", "title": "N'Awka, Ụmụnwaanyị Emeela Ngagharịiwe Maka Ọnọdụ Nchekwa", "category": "Nchekwa"},
{"text": "O jikwazịrị aha òtù ahụ wee kpọọ òkù ma rịọ ndị dị iche iche e ji okwu ha agba ìzù, ndịisi ụlọọrụ nchekwa dị iche iche na ndị ọzọ ọnụ na-eru n'okwu ka ha biko gbaa mbọ mee ihe banyere ọnọdụ ahụ, iji kwụsị ya bụ nkwafu ọbara ụmụ mmadụ aka ha dị ọcha, ma n'ala Igbo ma na mpaghara ebe dị iche iche n'ala Nigeria. Ọ kpọkwazịrị òkù ka e nwee ịhụnanya nà udo tọrọ àtọ n'ala Nigeria.", "author": "Izunna Okafor", "title": "N'Awka, Ụmụnwaanyị Emeela Ngagharịiwe Maka Ọnọdụ Nchekwa", "category": "Nchekwa"},
{"text": "Na ntụnye nke ya, onyeisi òtù IPAN n'ala Nigeria, bụ Maazị Lawrence Onuzulike, kpọkuru Ndị Igbo ka ha na-ahụ onwe ha n'anya ma nwee otu obi, iji nweta ihe ha na-achọ. O chètààrà ha na e jighị igbu mmadụ, ịkwafù ọbara nà nsogbu wee mara ha, ma dụọ ha ọdụ ka ha tinye mmà ha n'ọbọ, ma jidekwa iwe ha aka, gbaso udo. ", "author": "Izunna Okafor", "title": "N'Awka, Ụmụnwaanyị Emeela Ngagharịiwe Maka Ọnọdụ Nchekwa", "category": "Nchekwa"},
{"text": "Maazị Ọnụzulike kpọkukwàrà ndị ndu n'ogoogo dị iche iche n'ala Nigeria, ọkachasị n'ọkwa gọọmenti na n'ụlọọrụ nchekwa dị iche iche ka ha tikọọ isi ọnụ wepụta atụmatụ na usoro kacha mma iji weta ajọ ọnọdụ nchekwa ahụ na ihe na-ewèta ịkpọ ganịganị n'isi njedobe ma mekwa ka udo tọrọ àtọ laghàchi azụ n'ala Nigeria.", "author": "Izunna Okafor", "title": "N'Awka, Ụmụnwaanyị Emeela Ngagharịiwe Maka Ọnọdụ Nchekwa", "category": "Nchekwa"},
{"text": "Na ntụnye nke ya, otu onye n'ime ụmụnwaanyị ahụ mere ngagharịiwe ahụ, bụ Oriakụ Mabel Daniel kwuru na ha sikwà na ngagharịiwe ahụ wee na-akpọ òkù ka e mee nhọpụta ọchịchị ahụ a na-akwado na steeti Anambra n'ụzọ udo na n'ụzọ ghe anya oghe.", "author": "Izunna Okafor", "title": "N'Awka, Ụmụnwaanyị Emeela Ngagharịiwe Maka Ọnọdụ Nchekwa", "category": "Nchekwa"},
{"text": "O chètààrà ma gwa ndị na-egwu okwe ndọrọndọrọ ọchịchị na steeti Anambra, ọkàchasị ndị na-esonye na ya bụ nhọpụta ọkwa gọvanọ a ga-eme na steeti ahụ n'abalị isii nke ọnwa Nọvemba, ka ha buru n'obi na o nweghịkwa ihe karịrị ndụ mmadụ. N'ihi ya, ọ dụkwazịrị ha ọdụ ka ha gbaa mbọ hụ na ha gbasoro ụzọ udo, ma oge a na-akwado nhọpụta ahụ, oge a na-eme ya, na oge e mechara ya.", "author": "Izunna Okafor", "title": "N'Awka, Ụmụnwaanyị Emeela Ngagharịiwe Maka Ọnọdụ Nchekwa", "category": "Nchekwa"},
{"text": "Ndị ahụ na-eme ngagharịiwe ahụ bugàsịkwa akwụkwọ dị iche iche e dere ihe na ya wee mee ya bụ ngagharịiwe, ma bụrụkwa ndị ndị uweojii sònyèèrè oge ha na-eme ngagharịiwe ahụ, iji hụ na e mere ya n'ụzọ iwu kwàdòrò, n'enweghịkwa nsogbu ọbụla dapụtàrà.", "author": "Izunna Okafor", "title": "N'Awka, Ụmụnwaanyị Emeela Ngagharịiwe Maka Ọnọdụ Nchekwa", "category": "Nchekwa"},
{"text": "N'ịgbaso mkpebi ya iweta ezi ọnọdụ nchekwa n'ala Nigreria na ịkwalite ọnọdụ obibindụ ndị ọrụ ya, onyeisi ndị ọrụ agha ala Nigeria 'Chief of Army Staff' ahụ a kpọlitere n'ọkwa ọhụrụ, 'Major General' Farouk Yahaya agaala njem ileta ndị ọrụ agha nọ na mpaghara '82 Division' iji mara ka ọrụ si aga n'ebe ahụ.", "author": "Izunna Okafor", "title": "Onyeisi Ọrụ Agha Ala Nigeria Agaala Njem Nleta N'Enugu", "category": "Nchekwa"},
{"text": "Ya bụ njem nleta bụ nke onyeisi ahụ gara n'isi ụlọọrụ mpaghara 82 ahụ bụ 'Abakpa Cantonment' dị na steeti Enugu, bụkwa ebe onyeisi mpaghara ahụ, bụ Major General Taoreed Lagbaja na ndị ọrụ ya nọrọ wee nabata ya n'obi añụrị, maka na nke ahụ bụ njem nleta mbụ ọ na-abịa na mpaghara ahụ dịka onyeisi ọrụ agha ala Nigeria.", "author": "Izunna Okafor", "title": "Onyeisi Ọrụ Agha Ala Nigeria Agaala Njem Nleta N'Enugu", "category": "Nchekwa"},
{"text": "N'okwu ya n'ebe ahụ, 'Major General' Yahaya kpọkuru ndị ọrụ ya ka ha dị uchu n'ọrụ ma na-arụkwa ya n'ụzọ iwu kwàdòrò. ", "author": "Izunna Okafor", "title": "Onyeisi Ọrụ Agha Ala Nigeria Agaala Njem Nleta N'Enugu", "category": "Nchekwa"},
{"text": "O kwere nkwà na ọ ga-eme ihe ọbụla o were ike iji kwàlite ọnọdụ obibindụ ha ma nyekwa ha ezi nkwàdo kwesiri ekwesi, iji wee rụọ ọrụ ha nke ọma dịka a tụrụ anya.", "author": "Izunna Okafor", "title": "Onyeisi Ọrụ Agha Ala Nigeria Agaala Njem Nleta N'Enugu", "category": "Nchekwa"},
{"text": "Ọ nọrọ n'ebe ahụ wee gbapee ògìgè a rụgharịrị ọhụrụ, bụ 'Quarter Guard', ebe ụlọọrụ na ụlọ obibi ndị ọrụ agha nọ n'ọrụ ga-adị. O kelere onyeisi nlekọta mpaghara ahụ maka ya bụ ọmarịcha ọrụ, ma nyekwazie ndị ọrụ ya ga-anọ n'ụlọ ahụ ndụmọdụ ka ha lekọta ma leruo ebe ahụ anya nke ọma, ma jirikwa ya kwàlite arụmọrụ ha.", "author": "Izunna Okafor", "title": "Onyeisi Ọrụ Agha Ala Nigeria Agaala Njem Nleta N'Enugu", "category": "Nchekwa"},
{"text": "Ọ nọkwazịrị otu ụbọchị ahụ wee gaa njem nleta n'ebe ahụ a na-enye ndị ọrụ agha ikuku Nigeria, bụ 'Nigerian Air Force' ọzụzụ. N'okwu ya n'ebe ahụ, Yahaya kèlèkwàrà ndị ọrụ ahụ ma tòó ma gosipụta obi añụrị ya banyere ezi njikọaka dị n'etiti ụlọọrụ abụọ ahụ, kpọkuo ha ka ha gaa n'ihu ịrụkọ ọrụ ọnụ n'ibu agha megide ajọ ọnọdụ nchekwa.", "author": "Izunna Okafor", "title": "Onyeisi Ọrụ Agha Ala Nigeria Agaala Njem Nleta N'Enugu", "category": "Nchekwa"},
{"text": "Na mbụ n'okwu ya oge ọ na-anabata ya, onyeisi nlekọta mpaghara '82 Division' ahụ, bụ 'Maj. Gen.' Taoreed Lagbaja kwupụtàrà mkpebi na ezi njikere ya na ndị ọrụ iji memilaa mpụ na arụrụala na mpaghara ndịda ọwụwa anyanwụ, kelee ya bụ onyeisi ọrụ agha ala Nigeria maka ezi mmasị o nwere n'ịkwàlìtè ọnọdụ obibindụ ndị ọrụ agha ahụ na etu ha si arụ ọrụ. Ọ gwakwàzịrị ya na ọbịbịa ahụ ọ bịara bụ nnukwu ihe agbamume nye ndị ọrụ ya. ", "author": "Izunna Okafor", "title": "Onyeisi Ọrụ Agha Ala Nigeria Agaala Njem Nleta N'Enugu", "category": "Nchekwa"},
{"text": "Ụlaga sị na ọ bụrụ na ọ pịaghị ụtarị, ụmụaka anaghị ama na ọ bụ mmanwụ.", "author": "Izunna Okafor", "title": "E Jidela Mmadụ Asatọ Maka Iwakpò Ndị Ọrụ ACTDA Na Nibo", "category": "Nchekwa"},
{"text": "N'ịgbasò nke a, ndị ọrụ nchekwa nọrọ na nsonso a wee nwụchie mmadụ asatọ a na-enyo ènyò na ha soro wee wakpò ma tie ndị ọrụ ụlọọrụ 'Awka Capital Territory Development Authority' (ACTDA) ihe oge ha gara ọrụ na Nibo dị n'okpuru ọchịchị ime obodo 'Awka South' nke steeti Anambra.", "author": "Izunna Okafor", "title": "E Jidela Mmadụ Asatọ Maka Iwakpò Ndị Ọrụ ACTDA Na Nibo", "category": "Nchekwa"},
{"text": "Mmadụ asatọ ahụ ka e kwuru na ha bụcha ụmụnwoke nọ n'agbata ahọ iri abụọ na ahọ iri atọ, ma bụrụ ndị nọrọ n'abalị iri abụọ na ise nke ọnwa Febụwarị ahọ a wee wakpò ndị ọrụ ACTDA ahụ oge ha gara ime nnyocha na ileta ka ọnọdụ siri gbata kwụrụ n'ebe ndị ahụ na-arụ ụlọ n'enweghị nkwàdo gọọmentị.", "author": "Izunna Okafor", "title": "E Jidela Mmadụ Asatọ Maka Iwakpò Ndị Ọrụ ACTDA Na Nibo", "category": "Nchekwa"},
{"text": "Nnyocha e mere na-egosi na ndị ahụ na onye na-arụ ụlọ ahụ gbara izu ma dị njikere, nke mezịrị na ngwangwa o nwetara ozi na ndị ọrụ gọọmentị na-abịa n'ogige ebe ahụ ọ na-arụ ụlọ, jiri ụgbọala wee buru ndị omekóòmè ahụ ozigbo wee wụchaa n'ebe ahụ, ha wee wakpò ndị ọrụ gọọmentị ahụ bụ ndị ACTDA, wee tie ha ihe ma merụsịa ha ahụ.", "author": "Izunna Okafor", "title": "E Jidela Mmadụ Asatọ Maka Iwakpò Ndị Ọrụ ACTDA Na Nibo", "category": "Nchekwa"},
{"text": "Ndị omekóòmè ahụ ka e kwuru na ha mebìkwara ụgbọala ndị ọrụ ACTDA ahụ, ma wekọrọsịa ụfọdụ ihe ha ji arụ ọrụ, were ha gbafuo.", "author": "Izunna Okafor", "title": "E Jidela Mmadụ Asatọ Maka Iwakpò Ndị Ọrụ ACTDA Na Nibo", "category": "Nchekwa"},
{"text": "N'okwu ya banyere nke ahụ, onyeisi ụlọọrụ ACTDA, bụ Maazị Amaechi Okwuosa mere ka a mara na nke a abụghị nke mbụ maọbụ abụọ ha na-ahụta ụdị ihe ahụ, n'ihi na ndị ọrụ ha na-ezutekarị ọtụtụ ihe icheakamgba dị etu ahụ n'ihu ọrụ na mgbe na mgbe site n'aka ndị na-arụ ọrụ ụlọ, ma kwuo na ụlọọrụ ya agaghị ada mba n'ịrụ ọrụ ya etu o kwesiri, na ịnwụchikọ onye ọbụla kpara agwa dị etu ahụ jiri usoro iwu mee ya ihe kwesiri ya.", "author": "Izunna Okafor", "title": "E Jidela Mmadụ Asatọ Maka Iwakpò Ndị Ọrụ ACTDA Na Nibo", "category": "Nchekwa"},
{"text": "Dịka ọ na-akọwapụta na a ga-akpụpụ ndị ahụ ụlọikpe ebe a ga-eji usoro iwu wee nye ha ọnọdụ ruru ha, iji wee kụziere ndị ọzọ na-ezube ime ihe dị etu ahụ na ha nwekwara ntaramahụhụ na-echere ha; Maazị Okwuosa chetaara Ndị Anambra na ndị bi na steeti ahụ na ụlọọrụ ahụ abịaghị imegide ha, kama na ọ bụ maka ọdịmma ha ka e jiri guzobe ya bụ ụlọọrụ, n'ihi ọtụtụ uru dị iche iche ọrụ ha bara.", "author": "Izunna Okafor", "title": "E Jidela Mmadụ Asatọ Maka Iwakpò Ndị Ọrụ ACTDA Na Nibo", "category": "Nchekwa"},
{"text": " ", "author": "Izunna Okafor", "title": "E Jidela Mmadụ Asatọ Maka Iwakpò Ndị Ọrụ ACTDA Na Nibo", "category": "Nchekwa"},
{"text": "Ọ kpọzịrị òkù ka e nwee ezi njikọaka n'etiti ụlọọrụ ahụ na Ndị Anambra, maka na ọ bụ site n'ụzọ dị etu ahụ ka ha pụrụ isi wee ghọta ma hụtaba ọrụ ha dịka nke magburu onwe ya ma dịkwa oke mkpa.", "author": "Izunna Okafor", "title": "E Jidela Mmadụ Asatọ Maka Iwakpò Ndị Ọrụ ACTDA Na Nibo", "category": "Nchekwa"},
{"text": "Ajọ ọkụ ọgbụgba dabidooro ma gbarikọọ ọdụ ahịa dị n'otu nnukwu ụlọọgwụ pụrụ iche na-ewu èwù na Yalo, bụ isi obodo steeti Adamawa.", "author": "Izunna Okafor", "title": "Na Yola, Ọkụ Agbarikọọla Ọdụ Ahịa Dị n'Ụlọọgwụ Gọọmenti", "category": "Nchekwa"},
{"text": "Ya bụ ụlọọgwụ a maara dịka 'Adamawa State Specialist Hospital' dị na mpaghara Jemita na Yola ka e kwuru na ọ bụ ụlọọgwụ kacha buo ibù gọọmenti steeti ahụ nwe.", "author": "Izunna Okafor", "title": "Na Yola, Ọkụ Agbarikọọla Ọdụ Ahịa Dị n'Ụlọọgwụ Gọọmenti", "category": "Nchekwa"},
{"text": "Dịka ndị ọnọmgbeomere siri kọwaa, ọkụ ọgbụgba ahụ dapụtara n'isi ngwụcha izuụka a gbarikọrọ ọtụtụ ngwaahịa ma bibie ọtụtụ ihe n'ebe ahụ, n'agbànyèghị na ụgbọala nsọnyụ ọkụ ruru atọ n'ọnụọgụgụ gara n'ebe ahụ maka ịgbanyụ ya bụ ọkụ. Ọbụladị na mgbede ụbọchị ụka, a ka hụrụ ka anwụrụ ọkụ na-asụ n'ime ebe ahụ, nke na-egosi na ya bụ ọkụ ọgbụgba ka na-ekùkwa ume.", "author": "Izunna Okafor", "title": "Na Yola, Ọkụ Agbarikọọla Ọdụ Ahịa Dị n'Ụlọọgwụ Gọọmenti", "category": "Nchekwa"},
{"text": "Dịka nkọwa e nwetere site n'ọnụ ndị ọnọmgbeomere ahụ siri kwuo, a chọpụtàbeghị ihe ọ bụ ya kpatara ọkụ ọgbụgba ahụ kpọnkwem ruo ugbua, ma a ka na-eme nnyocha banyere nke ahụ. A chọpụtabeghịkwa ka ọnụọgụgụ na ọnụego ihe ọkụ ọgbụgba ahụ bibiri ebe ahụ hà ruo ugbua.", "author": "Izunna Okafor", "title": "Na Yola, Ọkụ Agbarikọọla Ọdụ Ahịa Dị n'Ụlọọgwụ Gọọmenti", "category": "Nchekwa"},
{"text": "Kaosiladị, o nwebeghị ozi e nwetara site n'aka gọọmenti steeti ahụ, isi ọchịchị ụlọọgwụ ahụ, ụlọọrụ nsọnyụ ọkụ steeti ahụ maọbụ ụlọọrụ nchekwa ọbụla banyere ya bụ ọkụ ọgbụgba.", "author": "Izunna Okafor", "title": "Na Yola, Ọkụ Agbarikọọla Ọdụ Ahịa Dị n'Ụlọọgwụ Gọọmenti", "category": "Nchekwa"},
{"text": "Ụlọọgwụ 'Adamawa State Specialist Hospital' dị n'okpuru ọchịchị 'Yola North Local Government' so n'ụlọọgwụ gọọmenti mbụ a rụrụ na steeti Adamawa, tupu gọọmenti etiti wee bịazie rụọ ụlọọgwụ 'Federal Medical Centre (FMC)' dị na mpaghara okpuru ọchịchị ime obodo 'Yola South' na steeti ahụ.", "author": "Izunna Okafor", "title": "Na Yola, Ọkụ Agbarikọọla Ọdụ Ahịa Dị n'Ụlọọgwụ Gọọmenti", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "N'ịga n'ihu n'agha ahụ ọ na-ebu megide arụrụala na ndị omèkóòmè, ndị uweojii steeti Anambra anwụchiela mmadụ atọ a na-enyo ènyò na ha bụ ndị otu nzuzo n'ime steeti ahụ.", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "Onye na-ahụ maka mmekọrịta ọhaneze na ndị uweojii na steeti Anambra, bụ DSP Ikenga Tochukwu bụ ya mere ka ụwa mara nke a site n'ozi ọ kụpụụrụ ndị nta akụkọ.", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "O kwuru na ndị otu nzuzo ahụ bụ ndị a nwụchikọrọ site na mpaghara ebe dị icheiche na steeti ahụ, ma bụrụkwa ndị a na-enyo enyo na aka ha dị n'ogbugbu e gburu mmadụ abụọ a maghị ndị ha bụ.", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "Dịka o siri kọwaa, ọ dị ncheta na ndị otu nzuzo a maghị ndị ha bụ nọrọ n'abalị iri abụọ nke ọnwa Maachị ahọ a wee gbagbuo mmadụ abụọ n'Ọkịjà dị n'okpuru ọchịchị ime obodo Ihiala. N'ihi nke ahụ, ndị uweojii steeti Anambra malitere tinyebe ime nnyocha iji chọpụta ndị ọ bụ ha kpara arụ ahụ, iji nwụchikọọ ha.", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "N'ịgbasò nke ahụ, ha nwụchikọrọ ndị ahụ, nke gụnyere Ekene Ezeokalo M (gbara ahọ iri na iteghete, ma bụrụ onye Ụkpọr dị n'okpuru ọchịchị Nnewi South nke steeti Anambra); Emeka Iwuzor (gbara ahọ iri atọ, ma bụrụ onye obodo Umuduru Ezia Ihiala dị n'okpuru ọchịchị Ihiala) na Chigozie Ohanaziem (gbara ahọ iri abụọ na asaa, ma bụrụ onye obodo Ogboro Umunwaji Ihiala). ", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "Dịka ọ gara n'ihu kọwaa, DSP Tochukwu mere ka ndị omekoome a ka e kwuru na ha ejirila ọnụ ha sàá asịsà na ha bụ ndị òtù nzuzo, ma bụrụkwa ndị gbagburu mmadụ abụọ ahụ. ", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "N'akụkọ ọzọ dịkwa ka ibe ya, ndị uweojii steeti ahụ nọkwara na nsonso a oge ha na-eme ngagharị n'Abagana dị n'okpuru ọchịchị Njikọka, wee nwụchikọọ ụfọdụ mmadụ ndị ji IEDs agbaghị agba, bụ nke ha chọrọ ire n'ahịa dịka akpakara igwe. Ndị uweojii ahụ jidere ndị ahụ ma napụta ha ihe ahụ, ma nyefèkwazie ha n'aka ngalaba 'Explosives Ordinance Department (EOD)' maka ime nnyocha miri èmì banyere nke ahụ.", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "Ihe dị iche iche e nwekọtara n'aka ndị ahụ gụnyere otu nsụnsụ égbè na akụrụngwa ogbunigwè ahụ agbaghị agba.", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "N'okwu ya banyere njide ahụ e jidere ndị ahụ, onyeisi ndị uweojii na steeti Anambra, bụ CP Monday Kuryas kọwara njide ahụ e jidere ndị ahụ dịka nke dabara adaba n'ezi mbọ ahụ ha na-agba n'ibu agha megide mpụ na arụrụala, ya na ịchụ ndị omekoome ọsọ ụkwụ eru ala na steeti ahụ.", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "O kwere Ndị Anambra nkwà na ha ha ga-aga n'ihu inye ha ezi ọnọdụ nchekwa bụ ịgbà, ọbụladị dịka o kelere ọchịchị steeti ahụ maka ezi nkwàdo ọ na-enye ha bụ ndị ọrụ nchekwa n'ime steeti ahụ iji rụọ ọrụ ha nke ọma.", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "Ọ kpọrọ òkù ka e jigide ma kwàlite ezi njikọaka ahụ dị n'etiti ndị ọrụ nchekwa na ọhaneze steeti ahụ, ma nye ndụmọdụ ka onye ọbụla hụtara ajọ ọnọdọ a na-enyo enyò maọbụ nwee ihe mberede dakwasara ya, kpọtụrụ ha bụ ndị uweojii n'akara 112 maọbụ 09039194332, ka e wee gbatara ya ọsọ enyemaka aka-ọkụ aka-ọkụ.", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": " ", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "Ndị omékóòmè ahụ e jidere ka e mere ka a mara na a ga-akpụpụ ha ụlọikpe ngwangwa e mechara nnyòcha banyere arụrụala ha, bụ ebe a ga-anọ wee kpebie ma nye ha ọnọdụ ruru ha, dịka ihe ha mere siri dị.", "author": "Izunna Okafor", "title": "Ndị Uweojii Anambra Anwụchiela Mmadụ Atọ Maka Òtù Nzuzo", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "Igbo sị na e nwere ọtụtụ ụzọ nwaanyị si ejide di ya, ma nwekwa ọtụtụ ụzọ nwoke si agwa nwunye ya ihe ọ chọrọ.", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "N'ịgbaso nke a, ndị ọkaiwu steeti Anambra emeela ngagharịiwe na steeti ahụ banyere onye òtù ha ndị ntọ tọọrọ na nsonso a ma gbuo ya egbuo n'ime steeti ahụ.", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "Ya bụ onye òtù ha e gburu, bụ Maazị Frank Onwuachị ka e kwuru na ọ bụkwa ya bụ onyeisi ọchịchị obodo Ọmọr dị n'okpuru ọchịchị ime obodo Ayamelụm, n'ime steeti ahụ. Nke ahụ mezịrị ndị òtù ya ahụ bụ ndị ọkaiwu a maara dịka 'Nigerian Bar Association (NBA)', ngalaba steeti Anambra jiri wee nuputa n'ìgwè wee mee ngagharịiwe ahụ, bụ nke ha mere malite n'isi ụlọọrụ ikpe steeti ahụ wee ruo n'obi gọọmentị dị n'Ọka (Awka) bụ isi obodo steeti ahụ.", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "N'okwu ha n'ebe ahụ, ndị ọkaiwu ahụ na-eme ngagharịiwe katọrọ ogbugbu ahụ e gburu onye òtù ha oge a tọrọchara ya, ma kọwaa na nke ahụ na-egosi na ọnọdụ nchekwa amachaghịzị kwụrụ na steeti ahụ ugbua dịka ọ dị na mbụ. ", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "Ha kpọkuru gọọmentị steeti ahụ ka o mee ngwangwa nwụchie ndị aka ha dị na ntọrọ na n'ogbugbu ahụ e gburu ya bụ nwa amadi, ma mekwa ihe ngwangwa banyere ọnọdụ nchekwa ndụ na akụnụba n'ime steeti ahụ ugbua, bụ nke ha kwuru na o nwezịrị ka o siri debe imi na ọnụ ugbua n'ihi ajọ akparamagwa ndị omekoome malitekwara ịkpa n'ime izuụka olenaole gara aga na steeti ahụ.", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "Na nzaghachi ya n'aha gọọmenti, odeakwụkwọ izugbe steeti, bụ Ọkammụta Solo Chukwulobelu kọwara akparamagwa ndị omekoome ahụ na ogbugbu ha gburu nwoke ahụ dịka nke jọgburu onwe ya, n'ihi na ha na-achọ ụzọ ha ga-esi mebie ezi ọnọdụ nchekwa dị na steeti ahụ kemgbe ọtụtụ ahọ. ", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "N'ịgbaso okwu ahụ Gọvanọ Willie Obianọ kwuru na nsonso a banyere ọnọdụ nchekwa steeti ahụ na ogbugbu e gburu nwoke ahụ; Ọkammụta Chukwulobelu nyèzịrị ndị ahụ owuweanya na ọchịchị steeti ahụ agbaghị nkịtị banyere ọnọdụ ahụ, ma kwezie ha nkwa na gọọmentị ga-agbasi mbọ ike iji nwụchikọọ ndị ọ bụ ha kpara arụ ahụ, ma weghachitekwa ezi ọnọdụ nchekwa na udo tọrọ àtọ na mpaghara ebe dị iche iche na steeti ahụ ọzọ.", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "Ọ dị ncheta na ndị ojiegbeezu, bụ ndị omekóòmè a maghị ndị ha bụ nọrọ ụbọchị Fraịdee, abalị iri na abụọ nke ọnwa Maachị ahọ a wee tọrọ Maazị Francis Onwuachi na mpaghara ụzọ mmiri Ezu na ụzọ Anakụ (Ezu River/Anaku road) we fee ka nnụnụ ozigbo; o nweghịkwa onye ma ebe ha tinyere isi.", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "Nke ahụ mezịrị gọọmentị na ndị ọrụ nchekwa steeti ahụ jiri malite ime nnyocha iji chọpụta ebe e zoro ya,  nwụchikọọ ndị tọọrọ ya ma zọpụta ya na ndụ. ", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "Ka o sila dị, mbọ niile ahụ gọọmenti na ndị ọrụ nchekwa gbara iji zọpụta ya na ndụ mara afọ n'ala, n'ihi na ọ bụzị ozu ya ka ha hụrụ ebe a dọbara ya oge e gbuchara ya.", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "Ọ bụ nke a mezịrị aka na-achị steeti ahụ bụ Gọvanọ Willie Obiano jiri wee foro ntutu taa, ma kpebie na a ga-achọpụtarịrị ma nwụchikọọ ndị ahụ aka ha dị n'arụrụala ahụ, ma weghachitekwa ezi ọnọdụ nchekwa tọrọ àtọ na steeti ahụ.", "author": "Izunna Okafor", "title": "Ndị Ọkaiwu Anambra Emeela Ngagharịiwe Maka Onye Òtù Ha E Gburu Egbu", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Gọvanọ Obianọ Ekwela Nkwa Ịkwàlitekwu Ezi Ọnọdụ Nchekwa n'Anambra", "category": "Nchekwa"},
{"text": "Aka na-achị steeti Anambra, bụ Gọvanọ Willie Obiano ekwenwòóla nkwà na ọchịchị ya agaghị ada mbà n'ibu agha megide mpụ na arụrụala n'ime steeti ahụ, ya na ime ka udo na ezi ọnọdụ nchekwa bụ ịgbà gaa n'ihu ịdị na steeti ahụ.", "author": "Izunna Okafor", "title": "Gọvanọ Obianọ Ekwela Nkwa Ịkwàlitekwu Ezi Ọnọdụ Nchekwa n'Anambra", "category": "Nchekwa"},
{"text": "Gọvanọ Obianọ kwupụtara nke a oge ọ na-anabata onyeisi ndị ọrụ agha ala Nigeria e wetara ọhụrụ na mpaghara GOC 82 nke Enugu na-elekọta ndịda-ọwụwa anyanwụ, bụ 'Major General' Taoreed Lagbaja oge ọ bịara kpọtụrụ ya n'ebe obibi Gọvanọ dị n'Ọnịtsha.", "author": "Izunna Okafor", "title": "Gọvanọ Obianọ Ekwela Nkwa Ịkwàlitekwu Ezi Ọnọdụ Nchekwa n'Anambra", "category": "Nchekwa"},
{"text": "N'okwu ya n'ebe ahụ, Gọvanọ Obianọ tòrò ndị ọrụ agha ala Nigeria na ụlọọrụ nchekwa dịgasị na steeti ahụ maka ezi ọrụ ha, bụ nke megoro ka e nwee ezi nchekwa na steeti ahụ, n'agbanyeghị aka ọrụ ndị omekoome na mkpamkpa ahụ ha malitekwara ịkpa na nsonso a. ", "author": "Izunna Okafor", "title": "Gọvanọ Obianọ Ekwela Nkwa Ịkwàlitekwu Ezi Ọnọdụ Nchekwa n'Anambra", "category": "Nchekwa"},
{"text": "O kelere ndị ọrụ agha ala Nigeria maka ezi ọnụnụọkụ n'obi ha ịlụ ọgụ nchekwa na ibu agha megide mpụ, arụrụala na ndị omekoome, ma n'ime steeti ahụ ma na mpụga ya.", "author": "Izunna Okafor", "title": "Gọvanọ Obianọ Ekwela Nkwa Ịkwàlitekwu Ezi Ọnọdụ Nchekwa n'Anambra", "category": "Nchekwa"},
{"text": "O gosipụtara ezi olileanya na mmasị ọchịchị ya ịga n'ihu na-arụkọ ọrụ ọnụ, ya na ụloọrụ agha ala Nigeria na ụlọọrụ nchekwa ndị ọzọ e nwere n'ime steeti ahụ, ọbụladị dịka o kwere nkwa ịga n'ihu na-enye ha nkwàdo zuru òkè.", "author": "Izunna Okafor", "title": "Gọvanọ Obianọ Ekwela Nkwa Ịkwàlitekwu Ezi Ọnọdụ Nchekwa n'Anambra", "category": "Nchekwa"},
{"text": "Na mbụ n'okwu ya, onyeisi ndị ọrụ agha ahụ e wetara ọhụrụ, bụ 'Major General' Lagbaja, onye malitere ọrụ n'izuụka gara aga, mèrè ka a mara na ebumnobi o jiri bịa njem nleta ahụ bụ ka ya na Gọvanọ wee mara onwe ha, ya na ka o were mara ma jirikwa ya hụ ka ọnọdụ nchekwa siri gbata kwụrụ na steeti ahụ, dịka ọ dị ugbua, ọkachasị n'ilekwasa anya n'ajọ ọdachi ajọ ọnọdụ nchekwa ahụ dapụtara na mpaghara ebe dị iche iche n'ime steeti ahụ n'ime izuụka olenaole gara aga.", "author": "Izunna Okafor", "title": "Gọvanọ Obianọ Ekwela Nkwa Ịkwàlitekwu Ezi Ọnọdụ Nchekwa n'Anambra", "category": "Nchekwa"},
{"text": "O bunyere Gọvanọ Obianọ ekele maka ihe dị icheiche o megoro na ngalaba nchekwa steeti ahụ, ya na ụzọ dị iche iche o sigoro kwàdó ma nyere ndị ọrụ nchekwa aka n'ọrụ ha site n'inyegasị ha akụrụngwa dị iche iche ga-enyere ha aka ime ka ọrụ ha kawanye mma ma dịkwa mfe. ", "author": "Izunna Okafor", "title": "Gọvanọ Obianọ Ekwela Nkwa Ịkwàlitekwu Ezi Ọnọdụ Nchekwa n'Anambra", "category": "Nchekwa"},
{"text": "Dịka ọ na-agbarụ ihu banyere akaọrụ ndị omekóòmè ndị malitere ịwakpò ndị ọrụ nchekwa ma na-ebibìkwa ndụ na akụnụba na mpaghara ebe dị iche iche n'ime steeti ahụ na nsonso a; 'Major General' Lagbaja kwezịrị nkwa ezi njikọaka n'etiti ndị ọrụ ya na ndị ọrụ nchekwa ndị ọzọ, iji weghachite ezi ọnọdụ nchekwa n'ime steeti ahụ.", "author": "Izunna Okafor", "title": "Gọvanọ Obianọ Ekwela Nkwa Ịkwàlitekwu Ezi Ọnọdụ Nchekwa n'Anambra", "category": "Nchekwa"},
{"text": "Ọ dị ncheta na Gọvanọ Obianọ nọrọ na nsonso a wee mee mgbasaozi izugbe ntụmadị banyere ọnọdụ nchekwa steeti ahụ ugbua na etu o siri debe imi na ọnụ, bụ nke ọ nọrọ na ya wee kọwaa ihe dị iche iche na-eme na ngalaba nchekwa ugbua, ma kwuo na ọchịchị ya ga-aga n'ihu inye ndị omekoome ọsọ na steeti ahụ.", "author": "Izunna Okafor", "title": "Gọvanọ Obianọ Ekwela Nkwa Ịkwàlitekwu Ezi Ọnọdụ Nchekwa n'Anambra", "category": "Nchekwa"},
{"text": "Ọ dịkwazị ncheta na ya bụ Gọvanọ nọrọ na nsonso a wee nye ezinụlọ ndị uweojii na ndị ọrụ nchekwa ahụ ndị omekoome gburu na nsonso a n'ime steeti ahụ ihe nkwàdo dị iche iche, iji gbàá ha ume, tie ha aka n'obi, ma nyere ha aka ịga n'ihu na-enwe ihe oriri n'ezinụlọ ha dị iche iche.", "author": "Izunna Okafor", "title": "Gọvanọ Obianọ Ekwela Nkwa Ịkwàlitekwu Ezi Ọnọdụ Nchekwa n'Anambra", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Mkpu akwa dara na nsonso a na steeti Ebonyi na Enugu, dịka ndị Fulani na-achị ehi wakpòkwàrà steeti abụọ ahụ ọzọ, ma gbuo mmadụ ruru iri abụọ na abụọ n'ọnụgụgụ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Dịka akụkọ siri kọọ, ọ bụ n'ụbọchị Mọnde ka ndị Fulani ahụ na-achị ehi wakpòrò obodo Obeagụ dị n'okpuru ọchịchị ime obodo Ishielu, nke steeti Ebonyi, ma gbuo mmadụ iri na isii n'ebe ahụ, bụ ndị nọ n'agbata ahọ iri na asatọ na ahọ iri ise na isii.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Ọgbatumtum iri na otu ụgbọala nke ndị ahụ e gburu egbu ka e kwuru na ndị Fulani ahụ mụnyekwara ha ọkụ, ha wee gbarikọọ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "N'okwu ya banyere mwakpo ahụ na ogbugbu e gburu ndị ahụ, otu onye n'ime ndị ahụ ndị Fulani gara eso gbuo ụbọchị ahụ, mana Chineke zọpụtara ya, bụ Oriakụ Ngozi Odoabuchi kọwara ya bụ atụmatụ ndị Fulani ahụ dịka nke na-awụ akpataoyi na nke jọgburu onwe ya.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Dịka o siri kọwaa, ya na otu nwaanyị nọ n'Ọkada oge o si n'ụlọọrụ ya na-ala be ya, ha wee hụ mmadụ asaa yi ákwà ojii, nke anọ n'ime ha nọ n'okporoụzọ, ebe atọ ndị ọzọ na-abaye n'ime ọhịa.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Oge ha rutere ebe ahụ, dịka o siri kọwaa, ndị ahụ kwụsịrị ha, ma ndị òtù ha ndị ọzọ ruru 15 n'ọnụọgụgụ nọ n'ọhịa ahụ; ha wee màlite tibe ha ihe tinka tiri paanụ, ma jiri dágà sụgbuo onye ọkada ahụ bu ha n'ọgbatumtum ozigbo n'ihu ha abụọ. O kwuru na ndị ahụ malitere ịzọkwasị ha ụkwụ n'elu; o wee na-emezị onye ọgbatumtum ọbụla gbatara ebe ahụ, ha egbuo ya, ma mụnye ọgbatumtum ya ọkụ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Ya bụ nwaanyị mere ka a mara na ọ bụ Chineke zọpụtara ya ụbọchị ahụ, n'ihi na ndị Fulani ahụ hapụzịrị ya na nwaanyị ọzọ nọ n'ala ebe ahụ, ma chụrụzie ndị mmadụ ndị ọzọ ọsọ wee pụọ; ha onwe ha wee bilite ozigbo, gbabàá n'ime ọhịa dị nso ebe ahụ, ebe ha nọgidezịrị wee ruo ụtụtụ echi ya bụ Tuuzdee, ha wee si ụzọ ọzọ pụta.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "N'akụkụ nke ya, otu onye ọzọ Chineke zọpụtakwara ụbọchị ahụ, bụ Oriakụ Amuche Uga kwuru na ọ bụ Onitsha ka o siri bata, wee zute ndị ahụ oge ọ na-aga ịhụ nne na nna ya; ọbụladị dịka o kelere Chineke maka ịzọpụta ya.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "O mere ka a mara na ndị niile ahụ mere ihe ahụ bụ ndị Fulani, n'ihi na ha onwe ha jiri ọnụ ha wee kwuo nke ahụ, ma sịkwa ha gaa gwa Nnamdi Kanu na ha bụ ndị Fulani nwere ikike ịbanwu obodo ọbụla dị n'ala Igbo, gbuo mmadụ maọbụ mee ihe ha chọrọ ime, pụọ, o nweghị ihe ga-eme ha.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Otu onye ọzọ kwúrú na aha ya bụ Okechukwu Ebeh mere ka a mara na ọ bụ ọbụchị Monde ahụ ka e jiri ụgbọala Hilux ise (enweghị ákàrà) wee bubàta ndị Fulani ahụ. O kwuru na ọ bụ otu nwoke ya na nwunye ya na nne ya so abata be ya ka ndị Fulani ahụ buru ụzọ wakpò, nke mezịrị ha onwe ha jizịrị kpọọ ndị nke ha nọgasị ebe dị iche iche òkù, gwa ha ka ha ka nọrọgodi ebe ha nọ oge ahụ ruo mgbe ihe niile dajụrụ; ka ha wee ghara ịdanye n'aka ndị ọjọọ ahụ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Mana, ka o sila dị, ụfọdụ n'ime ha ndị enwetaghị ozi ahụ n'oge dabàrà n'aka ndị Fulani ahụ oge ha na-abata; e wee site etu ahụ memilaa ha.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "N'okwu ya banyere nkwafu ọbara ahụ, onyeisioche okpuru ọchịchị Ishielu, Maazị Henry Eze, kọwara nke ahụ dịka ihe mgbọwa obi na ihe anyammiri jọgburu onwe ya, ma kpọkuo ndị ọrụ nchekwa ka ha mee ngwangwa nwụchikọọ ndị ọjọọ ahụ rụrụ ya bụ arụrụala. ", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Na ntụnye nke ya, aka na-achị steeti ahụ, bụ Gọvanọ Dave Umahi, katọrọ ya bụ ajọ ọdachi dịka nke jọgburu onwe ya, ma kwuo na ndị Fulani ahụ buru égbè AK47 wee bịa ya bụ njem, ọbụladị dịka o nyekwara ndị ọrụ nchekwa ntụziaka ozigbo ka ha chọpụta ma nwụchikọọ ndị omekoome ahụ n'oge adịghị anya.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "N'akụkọ ọzọ dịkwa ka ibe ya, ndị a na-enyo ènyò na ha bụ ndị Fulani na-achị ehi nọkwàrà na nsonso a wee wakpò obodo Adani, dị n'okpuru ọchịchị ime obodo Ụzọ-Ụwanị nke steeti Enugu, ma gbuo mmadụ isii ozigbo, merụọ mmadụ abụọ ọzọ ahụ, ma bibiekwa ọtụtụ ihe.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Nke bụ nke e mere ka ụwa mara site n'ozi a kụpụrụ site n'aka isi ụlọọrụ ndị uweojii steeti Enugu, bụkwa nke kọwara na ndị Fulani ahụ wakporo otu nwoke si n'obodo Igga, onye na-arụ ọrụ n'ụlọọrụ ugbo Adarice ma gbaa ya egbe, gbochiekwa ndị mmadụ ịga buru ya gaa ụlọọgwụ, ka o wee nọrọ ebe ahụ nwụọ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Nke a, dịka onye na-ahụ maka mmekọrịta ọhaneze na ndị uweojii na steeti Enugu, bụ Maazị Daniel Ndukwe, siri kọwaa, mezịrị ndị Fulani ahụ na ndị obodo ahụ jiri wee kwàtụọ, nke wetekwazịrị mbibì n'ụdị dị iche iche.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "O mere ka a mara na onyeisi ndị uweojii na steeti ahụ, bụ Mohammed Aliyu edurula ndị ụrụ nchekwa wee gaa n'ebe ahụ ya bụ ihe nọrọ wee mee, ma kwezie nkwà na a ga-eme nnyocha miri èmì iji nwụchikọọ ndị aka ha dị n'ajọ ọdachi ahụ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Mkpu akwa dara na nsonso a na steeti Ebonyi na Enugu, dịka ndị Fulani na-achị ehi wakpòkwàrà steeti abụọ ahụ ọzọ, ma gbuo mmadụ ruru iri abụọ na abụọ n'ọnụgụgụ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Dịka akụkọ siri kọọ, ọ bụ n'ụbọchị Mọnde ka ndị Fulani ahụ na-achị ehi wakpòrò obodo Obeagụ dị n'okpuru ọchịchị ime obodo Ishielu, nke steeti Ebonyi, ma gbuo mmadụ iri na isii n'ebe ahụ, bụ ndị nọ n'agbata ahọ iri na asatọ na ahọ iri ise na isii.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Ọgbatumtum iri na otu ụgbọala nke ndị ahụ e gburu egbu ka e kwuru na ndị Fulani ahụ mụnyekwara ha ọkụ, ha wee gbarikọọ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "N'okwu ya banyere mwakpo ahụ na ogbugbu e gburu ndị ahụ, otu onye n'ime ndị ahụ ndị Fulani gara eso gbuo ụbọchị ahụ, mana Chineke zọpụtara ya, bụ Oriakụ Ngozi Odoabuchi kọwara ya bụ atụmatụ ndị Fulani ahụ dịka nke na-awụ akpataoyi na nke jọgburu onwe ya.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Dịka o siri kọwaa, ya na otu nwaanyị nọ n'Ọkada oge o si n'ụlọọrụ ya na-ala be ya, ha wee hụ mmadụ asaa yi ákwà ojii, nke anọ n'ime ha nọ n'okporoụzọ, ebe atọ ndị ọzọ na-abaye n'ime ọhịa.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Oge ha rutere ebe ahụ, dịka o siri kọwaa, ndị ahụ kwụsịrị ha, ma ndị òtù ha ndị ọzọ ruru 15 n'ọnụọgụgụ nọ n'ọhịa ahụ; ha wee màlite tibe ha ihe tinka tiri paanụ, ma jiri dágà sụgbuo onye ọkada ahụ bu ha n'ọgbatumtum ozigbo n'ihu ha abụọ. O kwuru na ndị ahụ malitere ịzọkwasị ha ụkwụ n'elu; o wee na-emezị onye ọgbatumtum ọbụla gbatara ebe ahụ, ha egbuo ya, ma mụnye ọgbatumtum ya ọkụ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Ya bụ nwaanyị mere ka a mara na ọ bụ Chineke zọpụtara ya ụbọchị ahụ, n'ihi na ndị Fulani ahụ hapụzịrị ya na nwaanyị ọzọ nọ n'ala ebe ahụ, ma chụrụzie ndị mmadụ ndị ọzọ ọsọ wee pụọ; ha onwe ha wee bilite ozigbo, gbabàá n'ime ọhịa dị nso ebe ahụ, ebe ha nọgidezịrị wee ruo ụtụtụ echi ya bụ Tuuzdee, ha wee si ụzọ ọzọ pụta.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "N'akụkụ nke ya, otu onye ọzọ Chineke zọpụtakwara ụbọchị ahụ, bụ Oriakụ Amuche Uga kwuru na ọ bụ Onitsha ka o siri bata, wee zute ndị ahụ oge ọ na-aga ịhụ nne na nna ya; ọbụladị dịka o kelere Chineke maka ịzọpụta ya.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "O mere ka a mara na ndị niile ahụ mere ihe ahụ bụ ndị Fulani, n'ihi na ha onwe ha jiri ọnụ ha wee kwuo nke ahụ, ma sịkwa ha gaa gwa Nnamdi Kanu na ha bụ ndị Fulani nwere ikike ịbanwu obodo ọbụla dị n'ala Igbo, gbuo mmadụ maọbụ mee ihe ha chọrọ ime, pụọ, o nweghị ihe ga-eme ha.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Otu onye ọzọ kwúrú na aha ya bụ Okechukwu Ebeh mere ka a mara na ọ bụ ọbụchị Monde ahụ ka e jiri ụgbọala Hilux ise (enweghị ákàrà) wee bubàta ndị Fulani ahụ. O kwuru na ọ bụ otu nwoke ya na nwunye ya na nne ya so abata be ya ka ndị Fulani ahụ buru ụzọ wakpò, nke mezịrị ha onwe ha jizịrị kpọọ ndị nke ha nọgasị ebe dị iche iche òkù, gwa ha ka ha ka nọrọgodi ebe ha nọ oge ahụ ruo mgbe ihe niile dajụrụ; ka ha wee ghara ịdanye n'aka ndị ọjọọ ahụ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Mana, ka o sila dị, ụfọdụ n'ime ha ndị enwetaghị ozi ahụ n'oge dabàrà n'aka ndị Fulani ahụ oge ha na-abata; e wee site etu ahụ memilaa ha.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "N'okwu ya banyere nkwafu ọbara ahụ, onyeisioche okpuru ọchịchị Ishielu, Maazị Henry Eze, kọwara nke ahụ dịka ihe mgbọwa obi na ihe anyammiri jọgburu onwe ya, ma kpọkuo ndị ọrụ nchekwa ka ha mee ngwangwa nwụchikọọ ndị ọjọọ ahụ rụrụ ya bụ arụrụala. ", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Na ntụnye nke ya, aka na-achị steeti ahụ, bụ Gọvanọ Dave Umahi, katọrọ ya bụ ajọ ọdachi dịka nke jọgburu onwe ya, ma kwuo na ndị Fulani ahụ buru égbè AK47 wee bịa ya bụ njem, ọbụladị dịka o nyekwara ndị ọrụ nchekwa ntụziaka ozigbo ka ha chọpụta ma nwụchikọọ ndị omekoome ahụ n'oge adịghị anya.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "N'akụkọ ọzọ dịkwa ka ibe ya, ndị a na-enyo ènyò na ha bụ ndị Fulani na-achị ehi nọkwàrà na nsonso a wee wakpò obodo Adani, dị n'okpuru ọchịchị ime obodo Ụzọ-Ụwanị nke steeti Enugu, ma gbuo mmadụ isii ozigbo, merụọ mmadụ abụọ ọzọ ahụ, ma bibiekwa ọtụtụ ihe.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Nke bụ nke e mere ka ụwa mara site n'ozi a kụpụrụ site n'aka isi ụlọọrụ ndị uweojii steeti Enugu, bụkwa nke kọwara na ndị Fulani ahụ wakporo otu nwoke si n'obodo Igga, onye na-arụ ọrụ n'ụlọọrụ ugbo Adarice ma gbaa ya egbe, gbochiekwa ndị mmadụ ịga buru ya gaa ụlọọgwụ, ka o wee nọrọ ebe ahụ nwụọ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Nke a, dịka onye na-ahụ maka mmekọrịta ọhaneze na ndị uweojii na steeti Enugu, bụ Maazị Daniel Ndukwe, siri kọwaa, mezịrị ndị Fulani ahụ na ndị obodo ahụ jiri wee kwàtụọ, nke wetekwazịrị mbibì n'ụdị dị iche iche.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "O mere ka a mara na onyeisi ndị uweojii na steeti ahụ, bụ Mohammed Aliyu edurula ndị ụrụ nchekwa wee gaa n'ebe ahụ ya bụ ihe nọrọ wee mee, ma kwezie nkwà na a ga-eme nnyocha miri èmì iji nwụchikọọ ndị aka ha dị n'ajọ ọdachi ahụ.", "author": "Izunna Okafor", "title": "Ndị Fulani Na-Achị Ehi Awakpola Ebonyi na Enugu, Gbuo Mmadụ 22", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Obianọ Achọọla Ụfọdụ Ndị Uweojii Muhammed E Buliri n'Ọkwa Ọhụrụ Mma", "category": "Nchekwa"},
{"text": "Aka na-achị steeti Anambra, bụ Gọvanọ Willie Obianọ nọ na nsonso a, wee chọọ ndị uweojii abụọ e buliri n'ọkwa ọhụrụ na steeti ahụ mma, bụ ndịisi òtù nkwụkọ ụgbọala na-eso gọvanọ na nke na-eso nwunye ya.", "author": "Izunna Okafor", "title": "Obianọ Achọọla Ụfọdụ Ndị Uweojii Muhammed E Buliri n'Ọkwa Ọhụrụ Mma", "category": "Nchekwa"},
{"text": "Mmemme ịchọ mma ahọ bụ nke Gọvanọ Obianọ mere na be ya dị n'Aguleri, n'okpuru ọchịchị 'Anambra East', ma bụrụkwa nke ọ bụ ya na nwunye ya bụ Oriakụ Ebelechukwu Obianọ jikọrọ aka wee mee.", "author": "Izunna Okafor", "title": "Obianọ Achọọla Ụfọdụ Ndị Uweojii Muhammed E Buliri n'Ọkwa Ọhụrụ Mma", "category": "Nchekwa"},
{"text": "Ndị uweojii ahụ e buliri n'ọkwa ọhụrụ gụnyere Toro Muhammed, bụ onyeisi òtù nkwụkọ ụgbọala na-eso gọvanọ, ma bụrụkwa onye e siri n'ọkwa 'Inspector' bulie n'ọkwa 'Assistant Superintendent of Police' (ASP); na Casmir Afoejuonwu, onyeisi òtù nkwụkọ ụgbọala na-eso nwunye gọvanọ, ma bụrụkwa onye e siri n'ọkwa 'Inspector' bulie n'ọkwa 'Assistant Superintendent of Police (ASP).'", "author": "Izunna Okafor", "title": "Obianọ Achọọla Ụfọdụ Ndị Uweojii Muhammed E Buliri n'Ọkwa Ọhụrụ Mma", "category": "Nchekwa"},
{"text": "Gọvanọ Obianọ nọkwara n'ebe ahụ ozigbo wee nye DSP Ikechukwu Nome ọrụ ozigbo ozigbo, bụ onye lara ezumike nka n'ọrụ uweojii ụbọchị Wenezdee ahụ, ka ọ rụchaara ọrụ iru ruru ahọ iri atọ na ise zuru èzù.", "author": "Izunna Okafor", "title": "Obianọ Achọọla Ụfọdụ Ndị Uweojii Muhammed E Buliri n'Ọkwa Ọhụrụ Mma", "category": "Nchekwa"},
{"text": "Ya bụ onye uweojii lara ezumike nka n'ọrụ ka e kwuru na ọ rụọla ọrụ n'ọtụtụ ebe na na ngalaba dị iche iche kemgbe ọchịchị Willie Obiano batara n'ọkwa ọchịchị, nke gụnyere iji ọkwa dịka onyeisi òtù nkwụkọ ụgbọala na-eso gọvanọ, onyeisi òtù ndị uweojii na-elekọta ebe ahụ a na-arụ ọdụ ụgbọelu Anambra, dị Ụmụeri, tinyere ọtụtụ ebe ndị ọzọ o jigoro ọkwa dị iche iche.", "author": "Izunna Okafor", "title": "Obianọ Achọọla Ụfọdụ Ndị Uweojii Muhammed E Buliri n'Ọkwa Ọhụrụ Mma", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "Ihe égwù mere na steeti Imo na nsonso, dịka ndị ojiegbe na ndị omekoome a maghị ndị ha bụ wakporo ụlọọrụ ndị uweojii dị n'Owerri bụ isi obodo steeti ahụ, na ụlọ mkpọrọ dịkwa n'ebe ahụ, wee gbarikọọ ebe niile, ma kpọghepu imirikiti ndị nga nọgasị ebe ahụ ka ha laa na be ha.", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "Akụkọ kọrọ na ndị omekoome ahụ jí ọtụtụ ngwọgụ na ogbunigwè, bùrù ụzọ gụọ egwu, ma gbaa ọtụtụ egbe ruo ihe dịka awa atọ, tupu ha wakpo ebe ahụ, ma gbakwa ya ọkụ. Onye ọnọmgbeomere na-ekwukwa na ha bụ ndị omekoome jiri ogbunigwè wee gbagwòó ụlọọrụ ụfọdụ ndị na-arụ n'ụlọnga ahụ tupu ha wee meghepuzie ndị ahụ a tụrụ nga ebe ahụ.", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "N'ozi ọ kụpụụrụ ndị nta akụkọ, onye na-ahụ maka mmekọrịta ọhaneze na ndị uweojii n'isi ụlọọrụ uweojii ala Nigeria, bụ CP Frank Mba gbàrà akaebe na o nweghị onye uweojii ọbụla tụfuru ndụ ya n'ihi mwakpò ahụ, kama na ọ bụ naanị otu onye uweojii nwetara mmerụahụ n'ebe ahụ, n'ihi mgbọ tụrụ ya.", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "O kwuru na ọ bụ ndị òtù 'Indigenous People of Biafra (IPOB)' na òtù ọrụ nchekwa ha bụ 'Eastern Security Network (ESN)' kpara mkpamkpa abụọ ahụ ụbọchị ahụ, ma mee ka a mara na ọnụọgụgụ ndị nga ha kpọghepuru ụbọchị ahụ dị otu puku na narị asatọ na iri asatọ na anọ (1884), ebe ụgbọala ha gbara ọkụ ụbọchị ahụ ruru iri ise (50) n'ọnụọgụgụ.", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "Ọ gara n'ihu kọwaa na ha bụ ndị uweojii enwetela otu n'ime ụgbọala ndị omekoome ahụ jiri wee bịa ya bụ ọrụ mbíbì, ma kọwaa na onyeisi ndị uweojii n'ala Nigeria enyela ntuziaka ka a nwụchikọọ ndị òtù IPOB na ESN na steeti ahụ.", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "Mwakpo nke abụọ...", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "N'akụkọ ọzọ dịkwa ka ibè ya, ka ọ gachaara ihe erughị awa iri anọ na asatọ ihe ahụ jiri mechaa ụbọchị Monde, ndị omekoomè ahụ wakpòkwàrà isi ụlọọrụ ndị uweojii ọzọ dịkwa na steeti Imo ahụ (n'okpuru ọchịchị ime obodo Ehime Mbanọ), wee kpakwa mkpamkpa dị egwù n'ebe ahụ.", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "Mwakpo nke ugboro abụọ a ka e mere ka a mara na ndị omekoome ahụ mere ya ka ọ gachara nkeji olenaole onyeisi uweojii n'ala Nigeria, bụ IGP Muhammed Adamu, osote onyeisiala, bụ Ọkammụta Yemi Osinbajo na ụfọdụ ndị ọzọ selitere isi n'ọrụ gọọmentị gachara njem nleta n'ebe ahụ mkpamkpa nke mbụ kpara ụbọchị Mọnde.", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "Dịka akụkọ siri kọọ, ndị omekoome ahụ rụrụ ọrụ ahụ ihe ruru nkeji iri anọ na ise, n'enweghị onye ọbụla sịrị ha 'hoa!' ma ya fọdụzie ịgba ha egbè, tupu ha mechaa ihe ha mere ebe ahụ, kụwasịa ebe dị iche iche a kpọchiri ndị mmadụ n'ebe ahụ, kpọghepụsie ndị nọ n'ime ya, ma mụnyekwazie ụlọọrụ uweojii ahụ na ụgbọala atọ ọkụ, wee féé ka nnụnụ ozigbo, larie.", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "Ka ọ dị ugbua ndị uweojii steeti ahụ ekechisiela ọgọdọ ha ike maka iweghachi ezi ọnọdụ nchekwa na steeti ahụ, ọbụladị dịka ha na-ekezị mkwụchà iji hụ na ụdị ajọ ọdachi ahụ adapụtaghịzị ọzọ na steeti ahụ, ma na-agbasikwa mbọ ịnwụchikọ ndị niile aka ha dị na mwakpo ahụ.", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "Minista na-ahụ maka ihe metụtara", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "ndị uweojii n'ala Nigeria, bụ Maigari Dingyadi jikwazịrị ohere ahụ wee kpọkuo ndị mkpọrọ ahụ a tọhapụsịrị n'ụlọ mkpọrọ ụbọchị ahụ, ka ha were ọsọ chighatasịa azụ ka a kpọchikwa ha ọzọ, n'ihi na ha enweghị ebe nzuzo ọbụla, nke na a ka ga-anwụchikọkwa ha ma ọ bụrụ na ha alighachighị azụ.", "author": "Izunna Okafor", "title": "N'Imo, Ndi Omekoome Awakpola Ụlọọrụ Uweojii Na Ụlọnga, Tọhapụ Ndị Nga", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Ndị Uweojii Anambra Anwụchiela Mmadụ Isii Maka Ohi", "category": "Nchekwa"},
{"text": "N'iwelitekwu aka n'agha ahụ a na-ebu megide ndị omekoome nà ọnọdụ enweghị nchekwa ahụ a na-ahụtazị na mpaghara ebe dị iche iche ugbua, ndị uweojii n'ime steeti Anambra anwụchikọọla mmadụ isii a na-enyo ènyò na ha bụ ndị ohi n'ime steeti ahụ.", "author": "Izunna Okafor", "title": "Ndị Uweojii Anambra Anwụchiela Mmadụ Isii Maka Ohi", "category": "Nchekwa"},
{"text": "Onye na-ahụ maka mmekọrịta ọhaneze na ndị uweojii na steeti ahụ, bụ DSP Ikenga Toochukwu mere ka ụwa mara nke a site n'ozi ọ kụpụụrụ ndị nta akụkọ na steeti ahụ.", "author": "Izunna Okafor", "title": "Ndị Uweojii Anambra Anwụchiela Mmadụ Isii Maka Ohi", "category": "Nchekwa"},
{"text": "O mere ka a mara na ndị ahụ bụ ndị a nwụchikọrọ site na mpaghara ebe dị iche iche na steeti ahụ, ma bụrụkwa ndị a na-enyo enyo na ha na-etinyekwa aka n'òtù nzuzo ma nwekwa égbè na ụfọdụ ngwaọgụ ndị ọzọ n'ụzọ iwu akwadòghị.", "author": "Izunna Okafor", "title": "Ndị Uweojii Anambra Anwụchiela Mmadụ Isii Maka Ohi", "category": "Nchekwa"},
{"text": "Ọ gara n'ihu kọwaa na ọ bụ n'abalị anọ nke ọnwa Epure a ka ndị uweojii nọ na mpaghara Ihiala nọrọ wee nwụchikọọ Maazị Chike Obi (gbara ahọ iri abụọ na asatọ, ma bụrụkwa onye obodo Umudubiri Uzoakwa, dị n'Ihiala), ya na Maazị Okosis Udeagu (gbara ahọ iri abụọ na atọ, ma bụrụkwa onye Uhuobo Okija.). O mere ka a mara na e nwetara otu égbè na mgbọ égbè abụọ n'aka ndị ahụ, ma kwukwa na mmadụ abụọ ahụ ejirila ọnụ ha sàá asịsà na ha bụ ndị òtu nzuzo dị oke égwù.", "author": "Izunna Okafor", "title": "Ndị Uweojii Anambra Anwụchiela Mmadụ Isii Maka Ohi", "category": "Nchekwa"},
{"text": "N'akụkọ dịkwa ka ibe ya, oge ndị uweojii nwetechara mkpesa banyere 'Lexus 330 SUV' e zuuru n'ebe a na-asa ụgbọala, ya na etu onye na-asa ụgbọala ebe ahụ siri rie mbọmbọ; ha malitere mebe nnyòcha ozigbo banyere nke ahụ. N'ime nnyocha ahụ, ha bụ ndị uweojii nwụchikọrọ mmadụ abụọ a na-enyo ènyò na aka ha dị n'ụgbọala ahụ e zuru ezu, nke gụnyere Maazị Pius Aidam (bụ onye bi n'Omogba phase 2 dị n'Ọnịtsha), na Maazị Effiong Udeme Elder (nkè Uyo dị na steeti Akwa Ibom. ", "author": "Izunna Okafor", "title": "Ndị Uweojii Anambra Anwụchiela Mmadụ Isii Maka Ohi", "category": "Nchekwa"},
{"text": "Ha nwetakwara ụgbọala ahụ n'aka ndị ahụ, ma gbakwa ha ajụjụọnụ, bụ nke ha sitere na ya wee jiri ọnụ ha sàá asịsà na ọ bụ ha zuru ụgbọala ahụ n'eziokwu ma buru ya gaa Akwa Ibom.", "author": "Izunna Okafor", "title": "Ndị Uweojii Anambra Anwụchiela Mmadụ Isii Maka Ohi", "category": "Nchekwa"},
{"text": "N'aka nke ọzọ, dịka e nwetekarịara mkpesa banyere etu ọgbatumtum Keke Napep ndị mmadụ si efù n'ebe a na-adọba ha na mpaghara Boromeo dị n'Ọnịtsha, ndị uweojii nwụchikọrọ Isienyi Joshua (gbara ahọ iri abụọ na abụọ), na Chinemere Emenike (gbara ahọ iri na iteghete) ma nwetekwa Keke abụọ e zuru ezu n'aka ha. Mmadụ abụọ ahụ jikwara ọnụ ha kwuo na ha bụ ndị òtù ohi pụrụ iche na-ezu Keke Napep na mpaghara Ọnịtsha na gburugburu ya.", "author": "Izunna Okafor", "title": "Ndị Uweojii Anambra Anwụchiela Mmadụ Isii Maka Ohi", "category": "Nchekwa"},
{"text": "DSP Toochukwu gakwazịrị n'ihu kọwaa na ha ka na-agbasikwa mbọ ike iji nwụchikọọ ndị òtù ohi ahụ ndị nke nọ n'ọsọ ugbua ma napụtasịkwa ha ihe dị iche iche ha ji akpa ike; ọbụladị dịka o kwukwazịrị na a ga-akpụpụ ndị ahụ niile e jidere ụlọikpe ma ọ bụrụ na e mechaa nnyòcha.", "author": "Izunna Okafor", "title": "Ndị Uweojii Anambra Anwụchiela Mmadụ Isii Maka Ohi", "category": "Nchekwa"},
{"text": "Onyeisi ndị uweojii na steeti ahụ, bụ CP Monday Kuryas kwere Ndị Anambra nkwà na ụlọọrụ ya ga-aga n'ihu inye ha ezi ọnọdụ nchekwa bụ ịgba; ọbụladị dịka ọ rịọkwazịrị ha ka ha gaa n'ihu inye ndị uweojii nkwàdo zuru òkè iji rụọ ọrụ ha nke ọma na steeti ahụ.", "author": "Izunna Okafor", "title": "Ndị Uweojii Anambra Anwụchiela Mmadụ Isii Maka Ohi", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Nwunye M Amaghịzị Mma n'Anya M— Nwoke Dinara Nwa Ya n'Ogun", "category": "Nchekwa"},
{"text": "Aka abụọ aghọọla Maazị Ubong  Akpan otu aka, ka ndị uweojii nwetechara mkpesa banyere etu o si edina ma na-amazụrị nwa ya nwaanyị n'ezinụlọ be ya, n'enweghị onye ọbụla ma ihe na-aga.", "author": "Izunna Okafor", "title": "Nwunye M Amaghịzị Mma n'Anya M— Nwoke Dinara Nwa Ya n'Ogun", "category": "Nchekwa"},
{"text": "DSP Abimbola Oyeyemi, bụ onye na-ahụ maka mmekọrịta ọhaneze na ndị uweojii na steeti Ogun mere ka ụwa mara nke a, ma kọwaa na a nwụchikọrọ ya bụ nwoke site n'aka ngalaba ọrụ uweojii dị na mpaghara Itele Ota oge ha nwetachara mkpesa site n'aka nwa ya nwaanyị banyere ihe ọ na-eme.", "author": "Izunna Okafor", "title": "Nwunye M Amaghịzị Mma n'Anya M— Nwoke Dinara Nwa Ya n'Ogun", "category": "Nchekwa"},
{"text": "Dịka o siri kọwaa, nwata nwaanyị ahụ gbara naanị ahọ iri na abụọ (12yrs) wètààrà ha mkpesa na nna ya ahụ bụ Ubong Akpan (gbárá ahọ iri anọ na iteghete) malitere iri ya ọkọmbọ (ịkwaso ya iko) oge ọ dị naanị ahọ asaa, ma sịkwa ya ekwekwala ka mmadụ ọbụla mara ihe na-aga, maọbụkwanụ gwakwa onye ọbụla banyere nke ahụ.", "author": "Izunna Okafor", "title": "Nwunye M Amaghịzị Mma n'Anya M— Nwoke Dinara Nwa Ya n'Ogun", "category": "Nchekwa"},
{"text": "Ya bụ nwata nwaanyị dị ahọ iri na abụọ ugbua kwukwara na nna ya ahụ apịala ya ọkụ ahụ ọtụtụ oge, ruo ahọ ise zuru èzù, nke na o nweghịzị ike idìnwù ya maọbụ ịgbachị nkịtị, bụzị nke mere o jiri sị ka ọ bịa kpesara ndị uweojii, maka na ọ na-abụ onye gba nkịtị, ụwa agba ya nkịtị.", "author": "Izunna Okafor", "title": "Nwunye M Amaghịzị Mma n'Anya M— Nwoke Dinara Nwa Ya n'Ogun", "category": "Nchekwa"},
{"text": "Dịka DSP Oyeyemi siri kọwaa, ndị uweojii jiri uche chọọ ya bụ nwoke ma nwụchikọọ ya ozigbo.", "author": "Izunna Okafor", "title": "Nwunye M Amaghịzị Mma n'Anya M— Nwoke Dinara Nwa Ya n'Ogun", "category": "Nchekwa"},
{"text": "N'ajụjụọnụ agbara ya, ya bụ mkpi na-agbara ọha ewu, bụ Maazị Ubong kwuru na o mere ihe ahụ n'eziokwu, ma kọwaa na ọ bụ ọrụaka ekwensu na ndị mmụọ ọjọọ, n'ihi na ekwensu dị aghụghọ nke ukwu.", "author": "Izunna Okafor", "title": "Nwunye M Amaghịzị Mma n'Anya M— Nwoke Dinara Nwa Ya n'Ogun", "category": "Nchekwa"},
{"text": "Oge a jụrụ ya banyere nwunye ya, o mere ka a mara na nwunye ya ahụ na-akazị nka ma na-ajọkwazị njọ n'anya ya, nke na ọ naghị enwezịkwa mmasị ọbụla n'ebe ọ nọ, ma ya fọdụzie iri ya ọkọmbọ. Ọ rịọkwazịrị ka a gbaghara ya maka ihe ahụ o mere.", "author": "Izunna Okafor", "title": "Nwunye M Amaghịzị Mma n'Anya M— Nwoke Dinara Nwa Ya n'Ogun", "category": "Nchekwa"},
{"text": "Ka ọ dị ugbua, onyeisi ndị uweojii na steeti ahụ, bụ CP Edward Ajogun enyela ntụziaka ka e wega okwu ahụ n'aka ngalaba 'Family Support Unit' nke ụlọọrụ uweojii steeti ahụ, dị n'Ọta, maka imekwu nnyocha banyere arụrụala ya bụ nwoke, nke, mgbe e mechaara ya, a kpụpụ ya ụlọikpe. ", "author": "Izunna Okafor", "title": "Nwunye M Amaghịzị Mma n'Anya M— Nwoke Dinara Nwa Ya n'Ogun", "category": "Nchekwa"},
{"text": "CP Ajogun nyèkwazịrị ntụziaka ka a kpọrọ nwata nwaanyị ahụ gaa ụlọọgwụ iji lelee ya ahụ, mara ka ọnọdụ ahụ ya siri gbata kwụrụ, ma nyekwa ya ọgwụgwọ kwesiri ekwesi.", "author": "Izunna Okafor", "title": "Nwunye M Amaghịzị Mma n'Anya M— Nwoke Dinara Nwa Ya n'Ogun", "category": "Nchekwa"},
{"text": "Izunna Okafor dere akụkọ a", "author": "Izunna Okafor", "title": "Nchekwa: Ndị Gọvanọ Ndịda-Ọwụwa Anyanwụ Ehibela \"Ebube Agụ\"", "category": "Nchekwa"},
{"text": "N'ịgbakwụnyekwu n'ezi agbambọ ha n'iweghachi ezi ọnọdụ nchekwa na mpaghara ahụ, òtù ahụ jikọtara ndị gọvanọ ndịda-ọwụwa anyanwụ ala Nigeria a maara dịka 'South-East Governors Forum' nọrọ na nsonso a wee wepụta ma hibe atụmatụ nchekwa pụrụ iche maka mpaghara ahụ.", "author": "Izunna Okafor", "title": "Nchekwa: Ndị Gọvanọ Ndịda-Ọwụwa Anyanwụ Ehibela \"Ebube Agụ\"", "category": "Nchekwa"},
{"text": "Atụmatụ nchekwa ọhụrụ ahụ a kpọrọ \"Ebube Agụ\" bụ nke ndị gọvanọ ahụ hibere na nnukwu ọgbakọ nchekwa pụrụ iche ndị òtù ahụ nwere, ha na ndịisi ngalaba ọrụ nchekwa dị iche iche na mpaghara ahụ, bụkwa nke weere ọnọdụ n'Owerri, bụ isi obodo steeti Imo.", "author": "Izunna Okafor", "title": "Nchekwa: Ndị Gọvanọ Ndịda-Ọwụwa Anyanwụ Ehibela \"Ebube Agụ\"", "category": "Nchekwa"},
{"text": "Ya bụ ọgbakọ bụ nke dọtara ndị gọvanọ niile nke steeti ise e nwere na mpaghara ahụ, ma bụrụkwa nke a nọrọ na ya wee lebàá anya n'ihe dị iche iche metụtara mpaghara ahụ na ndị Igbo n'izùgbe.", "author": "Izunna Okafor", "title": "Nchekwa: Ndị Gọvanọ Ndịda-Ọwụwa Anyanwụ Ehibela \"Ebube Agụ\"", "category": "Nchekwa"},
{"text": "N'okwu ya oge ọ na-ewepụta mpụtara ihe e metere na nzukọ ahụ nà nkwekọrịta ha nwere, onyeisioche òtu ahụ jikọtara ndị gọvanọ ahụ, ma bụrụkwa aka na-achị steeti Ebonyi, bụ Gọvanọ Dave Umahi mèrè ka a mara na ndị òtù ahụ, nke gụnyere Gọvanọ Willie Obianọ nke steeti Anambra; Gọvanọ Hope Uzodimma nke steeti Imo, Gọvanọ Okezie Ikpeazụ nke steeti Abia; na Gọvanọ Ifeanyi Ugwuanyị nke steeti Enugu, jìrì ótù olu wee katọọ mwakpò ndị omekoomè, igbusi mmadụ, mbíbì na ajọ ọnọdụ nchekwa ndị ọzọ na-arịzị ibe ya elu na mpaghara ahụ.", "author": "Izunna Okafor", "title": "Nchekwa: Ndị Gọvanọ Ndịda-Ọwụwa Anyanwụ Ehibela \"Ebube Agụ\"", "category": "Nchekwa"},
{"text": "O kwuru na ọ bụzị iji wee weta ya bụ ajọ ọnọdụ nchekwa n'isi njedobe ma wèghachikwa ezi ọnọdụ nchekwa na mpaghara ahụ niile mere ha jiri hibe atụmatụ nchekwa \"Ebube Agụ\" ahụ.  Ọ gakwara n'ihu kọwaa na isi ụlọọrụ nchekwa ahụ ga-adị na steeti Enugu, ma jirikwazie ohere ahụ kpọọ òkù maka ezi njikọaka n'ọrụ n'etiti ndị ji ọkwa ọchịchị, ngalaba ọrụ nchekwa dị iche iche na ndị ọzọ e ji okwu ha agba ìzù na mpaghara ahụ.", "author": "Izunna Okafor", "title": "Nchekwa: Ndị Gọvanọ Ndịda-Ọwụwa Anyanwụ Ehibela \"Ebube Agụ\"", "category": "Nchekwa"},
{"text": "Dịka ótù n'ime nkwekọrịta iri na ise ha nwèrè, ndị òtù ahụ kpọkukwàzịrị gọọmenti ka ọ kwalitekwuo ọnọdụ nchekwa na gburugburu ala Nigeria niile ma kpachapụkwa anya ịhụ na ndị niile ajọ ọndụ nchekwa dakwàsịrị na-enweta ikpe nkwụmọtọ, site n'ịnwụchikọ ndị omekoome ahụ na-eweta ala adịghị mma, kpee ha ikpe ma nyekwa ha ntaramahụhụ kwesiri ha.", "author": "Izunna Okafor", "title": "Nchekwa: Ndị Gọvanọ Ndịda-Ọwụwa Anyanwụ Ehibela \"Ebube Agụ\"", "category": "Nchekwa"},
{"text": "Izunna Okafor", "author": "Izunna Okafor", "title": "Ndị Uweojii Anambra Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Ndị uweojii steeti Anambra anwụchikọọla ndị otu nzuzo na ndị omekoome n'ebe nzuzo ha, dịka ha na-anabata ndị ọhụrụ n'otu nzuzo ha.", "author": "Izunna Okafor", "title": "Ndị Uweojii Anambra Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Ndị ahụ e jidere dị mmadụ isii n'ọnụọgụgụ, ma bụrụkwa ndị a nwụchikọrọ n'elekere iri na abụọ nke ụbọchị Wenezdee, n'Amikwo Awka, dị n'okpuru ọchịchị ime obodo 'Awka South' nke steeti ahụ, ma bụrụkwa ndị a na-enyo ènyò na ha bụcha ndị otu nzuzo na ndị omekoome.", "author": "Izunna Okafor", "title": "Ndị Uweojii Anambra Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Onye na-ahụ maka mmekọrịta ọhaneze na ndị uweojii na steeti Anambra, bụ DSP Ikenga Toochukwu bụ ya mèrè ka ụwa mara nke a site n'ozi ọ kụpụụrụ ndị ntakụkọ na steeti ahụ, bụkwa nke o sitere na ya wee kpọpụta aha mmadụ isii ahụ dịka Maazị Ejinaka Chukwujekwu (gbara ahọ iri na asaa), Maazị Emeka Nwanna (gbara ahọ iri na asatọ), Maazị Micheal Ozuah (gbara ahọ iri abụọ), Maazị Chukwuma Obu (gbara ahọ iri abụọ na abụọ), Maazị Onyemaechi Chijoke (gbara ahọ iri abụọ na ise), na Maazị Ifeanyi Ebeze (gbara ahọ iri abụọ na ise).", "author": "Izunna Okafor", "title": "Ndị Uweojii Anambra Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Ọ gara n'ihu kwuo na ha nwètara nsụnsụ egbe abụọ na mgbọ egbe asatọ n'aka ndị ahụ, ma gbakwa akaebe na ndị ahụ ejirila ọnụ ha wee sàá asịsà, kwuo na ha bụ ndị òtù nzuzo 'Black Axe'.", "author": "Izunna Okafor", "title": "Ndị Uweojii Anambra Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Dịka o siri kọwaa, nnyocha e mere na-egosi na ọ bụ ndị òtù ahụ nọrọ n'ụtụtụ ụbọchị Mọnde wee gbaa égbè dị egwu, nke ha sitere na ya wee gbagbuo otu nwaokorobịa na mpaghara Ukwuọjị, dị n'ụzọ ahịa Eke Awka, ma jirikwa mmà gburikọọ isi ya, ọbara wee jupụta ebe niile.", "author": "Izunna Okafor", "title": "Ndị Uweojii Anambra Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "DSP Toochukwu mekwazịrị ka a mara na a ka na-eme nnyocha banyere ndị ahụ na ihe ndị ọzọ ha mere, nke, mgbe e mechaara ya, a kpụpụ ha ụlọikpe, wee kpee ha ikpe ma kwụọ ha ụgwọ dịka ọrụ ha siri dị.", "author": "Izunna Okafor", "title": "Ndị Uweojii Anambra Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "N'okwu ya banyere nke ahụ, onyeisi ndị uweojii na steeti Anambra, bụ CP Monday Bala Kuryas, fsi, kèlèrè Ndị Anambra maka nkwàdo na ozi ha na-enye ndị ọrụ nchekwa, nke na-eme ka ọrụ ha na-aga nke ọma na steeti ahụ. ", "author": "Izunna Okafor", "title": "Ndị Uweojii Anambra Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Dịka ọ na-adụ ndị omekoome ọdụ ka ha chegharịa, pụọ n'otu nzuzo, sepu aka n'arụrụala maọbụ kwakọrọ ngwongwo ha pụọ na steeti ahụ, CP Kuryas kpọkwazịrị òkù ka e nwee ezi njikọaka n'etiti ndị ọnụ na-eru n'okwu, ọhaneze na ndị ọrụ nchekwa, iji wee memilaa ndị omekoome, belata ajọ ọnọdụ nchekwa, ma kwàlitekwa ezi ọnọdụ nchekwa bụ ịgbà na steeti ahụ.", "author": "Izunna Okafor", "title": "Ndị Uweojii Anambra Ejidela Ndị Otu Nzuzo Ebe Ha Na-Anabata Ndị Ọhụrụ", "category": "Nchekwa"},
{"text": "Ụlọọrụ ahụ na-ahụ maka ibu agha megide ịkpọ na ịtụ mgbere ọgwụ ike, bụ ụlọọrụ 'National Drug Law Enforcement Agency (NDLEA)' nọrọ n'Abuja wee nwụchikọọ otu nwaanyị a na-enyo ènyò na ọ na-eresi ụmụaka ụmụakwụkwọ na-agụ n'ụlọakwụkwọ dị n'ebe ahụ, nà ọfụdụ ndị ọzọ bi na mpaghara ahụ ihe oriri na achịchị e jiri ọgwụ ike wee mee.", "author": "Izunna Okafor", "title": "NDLEA Anwụchiela Nwaanyị Na-Eresi Ụmụakwụkwọ Ihe Oriri E Jiri Ọgwụ Ike Mee n'Abuja", "category": "Nchekwa"},
{"text": "Nke a bụ nke a gbara n'anwụ site n'aka onye na-ahụ maka mgbasaozi ụlọọrụ NDEA n'Abuja, bụ Maazị Femi Babafemi, site n'ozi ọ kụpụụrụ ndị ntaakụkọ ụbọchị Tuzdee.", "author": "Izunna Okafor", "title": "NDLEA Anwụchiela Nwaanyị Na-Eresi Ụmụakwụkwọ Ihe Oriri E Jiri Ọgwụ Ike Mee n'Abuja", "category": "Nchekwa"},
{"text": "Dịka o siri kọwaa, nwaanyị ahụ bụ Rhoda Agboje ma bụrụkwa nwata akwụkwọ nọ n'ogo nke atọ ya na mahadum, ebe enyi ya nwoke bụ Maazị Ifeanyi Nwankwo ma bụrụkwa onye a nwụchikọrọ n'isi mbido izuụka a. Ọ sịkwa na ha ka na-achụ ụfọdụ ndị òtù ahụ ndị ọzọ nọ n'ọsọ ugbua.", "author": "Izunna Okafor", "title": "NDLEA Anwụchiela Nwaanyị Na-Eresi Ụmụakwụkwọ Ihe Oriri E Jiri Ọgwụ Ike Mee n'Abuja", "category": "Nchekwa"},
{"text": "O kwuru na ndị òtù ahụ na-eji ọgwụ ike dị iche iche, dịka 'arizona', 'alcohol', 'rohypnol' na ndị ọzọ wee na-emepụta achịcha bekee, ihe ntagharịọnụ na ihe oriri ndị ọzọ wee na-eresi ụmụakwụkwọ ahụ.", "author": "Izunna Okafor", "title": "NDLEA Anwụchiela Nwaanyị Na-Eresi Ụmụakwụkwọ Ihe Oriri E Jiri Ọgwụ Ike Mee n'Abuja", "category": "Nchekwa"},
{"text": "Ọ gara n'ihu kọwaa na ha chọpụtara arụrụala ndị ahụ na mpaghara Gaduwa dị n'Abuja, oge ha jidere Agboje na ihe oriri anọ ahụ, oge ha nwetechara mkpesa banyere etu ótù nwatakịrị siri richaa ihe oriri ahụ o jiri ọgwụ ike mee, wee malite imeghèri na ịkọghèrì ka onye pụrụ ara ọhụrụ, nke na o kweghịzịkwa arahụ ụra, ná-emeghèrizị emeghèri.", "author": "Izunna Okafor", "title": "NDLEA Anwụchiela Nwaanyị Na-Eresi Ụmụakwụkwọ Ihe Oriri E Jiri Ọgwụ Ike Mee n'Abuja", "category": "Nchekwa"},
{"text": "Oge a gbara ya ajụjụọnụ, jiri ọnụ ya wee sàá ásịsà na ọ bụ ya na enyì ya siri ihe oriri ahụ, ma na-eresikwa ya  ụmụakwụkwọ, ndị na-eme mmemme, ndị na-ere ya n'ahịa, nakwa ọhaneze ndị ọzọ na-ego ya n'amaghịama.", "author": "Izunna Okafor", "title": "NDLEA Anwụchiela Nwaanyị Na-Eresi Ụmụakwụkwọ Ihe Oriri E Jiri Ọgwụ Ike Mee n'Abuja", "category": "Nchekwa"},
{"text": "Ndị ọrụ NDLEA ahụ gàkwàzịrị na be enyi nwoke nwaanyị ahụ, wee hụ ihe ọtụtụ ihe oriri ọgwụ ike ahụ, nke ruru 200 n'ọnụọgụgụ, tinyere ọtụtụ akụrụngwa dị iche iche ha ji eme ihe oriri ahụ, bụkwazị nke e bukọọrọ ga kpọchie ụlọọrụ NDLEA, ebe a nọzịkwa eme nnyocha banyere ha ugbua.", "author": "Izunna Okafor", "title": "NDLEA Anwụchiela Nwaanyị Na-Eresi Ụmụakwụkwọ Ihe Oriri E Jiri Ọgwụ Ike Mee n'Abuja", "category": "Nchekwa"},
{"text": "N'okwu ya banyere nke ahụ, onyeisi ụlọọrụ NDLEA na FCT, bụ Maazị Mohammed Marwa kèlere ndị ọrụ ya maka ịchọpụta na ikpùghè arụrụala ndị omekoome ahụ.", "author": "Izunna Okafor", "title": "NDLEA Anwụchiela Nwaanyị Na-Eresi Ụmụakwụkwọ Ihe Oriri E Jiri Ọgwụ Ike Mee n'Abuja", "category": "Nchekwa"},
{"text": "Ọ kwara arịrị na ihe kacha njọ bụ na ndị ahụ macha ụma wee na-eresi ọhaneze, ọkachasị ụmụaka ụmụakwụkwọ ihe oriri ahụ e jiri ọgwụ ike wee rụọ, ma kọwaa nke ahụ dịka arụrụala jọgburu onwe ya, nakwa nke nwere ike iwèta ọtụtụ mpụtara ọjọọ dị iche iche n'obodo.", "author": "Izunna Okafor", "title": "NDLEA Anwụchiela Nwaanyị Na-Eresi Ụmụakwụkwọ Ihe Oriri E Jiri Ọgwụ Ike Mee n'Abuja", "category": "Nchekwa"},
{"text": "Dịka ọ na-ekwe nkwà na a ga-akpụpụ ndị ahụ ụlọikpe ma kpee ha ikpe banyere ihe ha mere, ọ kpọkuzịkwara ma dụọ nne na nna ọdụ ka ha na-eleru ụmụ ha anya nke ọma, ma na-akpachàpụkwa anya n'ụdị ihe oriri na ihe ọñụñụ ụmụ ha na-eri n'ụzọ maọbụ n'ụlọakwụkwọ, maka na ndị na-edozi ụgbọala ekweghịzị sị màra ndị bụ ndị ara na ndị isi dị mma.", "author": "Izunna Okafor", "title": "NDLEA Anwụchiela Nwaanyị Na-Eresi Ụmụakwụkwọ Ihe Oriri E Jiri Ọgwụ Ike Mee n'Abuja", "category": "Nchekwa"},
{"text": "Izunna Okafor, Awka", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "Igbo sị na ọ bụrụ na a pịaghị ngwere ụtarị, ọ naghị ama na ọ gbà ọtọ, ma sịkwa na ọ na-abụ a na-etiwu, ọ ka na-arịsịta, ị mara na ihe a na-etinwu agwụbeghị ebe o si apụta. N'ịgbaso nke a, ndị uwe ojii steeti Anambra anwụchikọọla ma kpụgharịa mmadụ dị otu narị, iri abụọ na abụọ n'ọnụ ọgụgụ maka itinye aka na mpụ, arụrụala na omekoome ndị ọzọ dị iche iche.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "Ịkpụgharị na ime ka ụwa mara banyere ndị a bụ nke weere ọnọdụ n'isi ụlọọrụ ndị uwe ojii dị n'Amawbịa, ma bụrụkwa nke e mere site n'aka onye na-ahụ maka mmekọrịta ọhaneze na ndị uwe ojii n'ime steeti ahụ, bụ Maazị Harụna Mọhammed, n'aha onyeisi ndị uwe ojii na steeti ahụ, bụ Maazị John Abang.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "N'okwu ya oge ọ na-eme nke ahụ, Maazị Mọhammed mèrè ka a mara na site na mkpesa e nwètàrà, na òtù ọrụ uwe ojii pụrụ iche a maara dịka ", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "'Puff Adder' nakwa 'Special Anti Robbery Squad (SARS)' nọrọ n'abalị iteghete nke ọnwa Maachị a wee nwụchikọọ Maazị Angus Chukwebuka Nwankwọ (gbara ahọ iri atọ) na Maazị Chidiebere Omeyi (gbara ahọ iri abụọ) na Nanka, dị n'okpuru ọchịchị ime obodo Orumbra North.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "Mmadụ abụọ ahụ, dịka o siri kọwaa, ghọgbùrù otu nwoke a kpọrọ Willswags site n'usoro nzikọrịta ozi ọgbara ọhụụ 'Facebook', mee ya ka ọ chọrọ ha bịa Nanka n'abalị iri abụọ na asaa nke ọnwa Febụwarị ahọ a, bụ ebe ha nọrọ wee nakọrọ ihe niile o jiri wee bịa, ma gbuokwa ya egbuo, buru ozu ya ga dọba n'otu ime ọhịa.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "O kwuru na ndị ahụ kwètara na ha kụrụ ya bụ akụmakụ, ma durukwa ndị uwe ojii, ga gosi ha ebe ha dọbara ozu ya bụ nwoke.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "N'ịga n'ihu, Maazị Mọhammed kpọpụtasịrị imirikiti ndị ọzọ aka ndị uwe ojii ahụ nwụchikọrọ site na mpaghara ebe dị iche iche n'ime steeti ahụ, nke gụnyere: ndị na-apụnara mmadụ ụgbọala n'ike, ndị oji egbe ezu, ndị otu nzuzo, ndị adịgboloja abụọ na-ebugharị onwe ya dịka onye ọrụ agha ala anyị; onye na-ebugharị ngwa ọgụ; nwata nwaagbọghọ ahụ mụrụ ma tụfuo nwa ọhụụ n'Oko.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "N'ihe gbasaara nwa ọhụụ ahụ a tụfùrù n'Oko, Maazị Mọhammed kọwàra na nne ya bụ nwata a mụrụ ọhụụ sịrị na ihe mere o jiri tụfuo ya bụ na ya amaghịzị nwoke nke ọ bụ ya kpọmkwem tụbara ya ime nwa ahụ n'ezie, n'ihi ọnụọgụgụ ụmụnwoke riri ya ọkọmbọ n'oge ahụ.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "O kwukwàra na nwata ahụ dị ndụ ma nọrọkwa n'ụlọ ahụike ugbua ebe ya na nne ya nọ ugbua anara ọgwụgwọ, n'ihi na ahụ esighịkwu ya onwe ya ike.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "Ọ kọwara na mkpokọta ọnụọgụgụ ndị ha nwụchikọrọ dị mmadụ otu narị na iri abụọ na abụọ, mee ka a mara na a kpụpụla mmadụ iri abụọ na ise n'ime ha ụlọ ikpe, tọhapụ mmadụ iri atọ na anọ, ebe mmadụ iri isii na atọ ndị ọzọ bụ ndị a ka na-enyocha okwu ha ugbua, nke mgbe e mechara ya, a kpụpụ ga ụlọ ikpe, ebe a ga-eji usoro iwu wee nyụchaa ha anya.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "Ihe dị iche iche a napụtasịrị site n'aka ndị ahụ gụnyère: égbè karịrị iri na ise n'ọnụọgụgụ, mgbọ égbè karịrị puku abụọ n'ọnụọgụgụ, ụgbọala atọ, otu ọgbatumtum, anyike na mma agha karịrị iri abụọ, akụrụngwa e ji akpọ anwụrụ ike, tinyere ọtụtụ ihe ndị ọzọ.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "O mere ka a mara na otu ihe mere ndị uwe oji steeti ahụ ji agawanye n'ihu n'ọrụ ha ma na-enwetawanye mmeri bụ n'ihi ezi mmekọrịta na njikọaka dị n'etiti ha na ụmụafọ na gọọmenti steeti Anambra, ya na ezi nkwado Gọvanọ Willie Obianọ na-enye ha.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "O kwupụtazịkwàra ezi olileanya o nwèrè na site na ntuziaka ahụ onyeisi ndị uwe ojii n'ala Nigeria, bụ Maazị IGP Mọhammed Abụbakar Adamu nyèrè ka e wee ụfọdụ ndị mmadụ n'ọrụ ịbụ 'Special Constabulary' ndị ọrụ uwe ojii ga na-enyekwu aka n'ọtụtụ ụzọ pụrụ iche n'ịkwalite ọnọdụ nchekwa n'ime ime obodo dị iche iche n'ala Nigeria.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "Ọ gakwazịrị n'ihu kpọkuo ndị Anambra ka ha jisie ike n'ịdọnyere ndị ọrụ nchekwa ukwù n'ọrụ ha, ọ kachasị site n'ịdị na-ewetàra ha mkpesa bànyere ọnọdụ ọbụla a na-enyo ènyò, n'ihi na ndị ọrụ nchekwa agaghị abụ ọnọ n'ụlọ mara ihe zụrụ n'ahịa.", "author": "Chidi Igwe", "title": "Ndị Uwe Ojii Anambra Anwụchikọọla Ndị Òmèkóòmè Karịrị Otu Narị", "category": "Nchekwa"},
{"text": "Izunna Okafor, Awka", "author": "Chidi Igwe", "title": "Ndị Uwe Ojii Anambra Ejidela Ndị Na-Ama Aka Àkpà n'Awka", "category": "Nchekwa"},
{"text": "Ndị uwe ojii steeti Anambra ejidela ụmụokorobịa ise ọrụ ha bụ ịma aka àkpà na igwù ndị mmadụ ojoro n'Awka. Nke a bụ nke e mere ka ụwa mara site n'ọnụ onye na-ahụ maka mmekọrịta ọhaneze na ndị uwe ojii na steeti ahụ, bụ Maazị Harụna Mọhammed, site n'ozi ọ kụpụrụ bànyere nke ahụ nso nso a.", "author": "Chidi Igwe", "title": "Ndị Uwe Ojii Anambra Ejidela Ndị Na-Ama Aka Àkpà n'Awka", "category": "Nchekwa"},
{"text": "Dịka o siri kọwaa, mmadụ ise ahụ, nke gụnyere: Junior Abamu (gbara ahọ iri abụọ na ise); Uche Louis (gbara ahọ iri abụọ na otu); Chinemelem Anugwam (gbara ahọ iri abụọ na otu); Agaro Afo (gbara ahọ iri abụọ na isii); na Abraham Patrick (gbara ahọ iri na ise) ka e kwuru na ha na-apụnara mmadụ ekwentị ya n'ime ụgbọala ma were ya ya pịghakọrọ ego niile onye ahụ nwere n'ụlọ ọba ego.", "author": "Chidi Igwe", "title": "Ndị Uwe Ojii Anambra Ejidela Ndị Na-Ama Aka Àkpà n'Awka", "category": "Nchekwa"},
{"text": "Dịka akụkọ siri kọọ, a nwụchikọrọ otu onye òtù ndị omekoome ahụ, bụ Maazị Nkem Emmanuel (gbara ahọ iri abụọ na isii) na mpaghara Aroma, maka izu ekwentị na puku naịra iri atọ na asaa nke onye ya na ya bàkọrọ otu Keke, bụ Ebere Okafor; e wee sitezie n'aka ya nwụchikọọ ndị ọzọ.", "author": "Chidi Igwe", "title": "Ndị Uwe Ojii Anambra Ejidela Ndị Na-Ama Aka Àkpà n'Awka", "category": "Nchekwa"},
{"text": "Nwa amadi ahụ, bụ Nkem Emmanuel ka e kwuru na ọ nọrọlarị na mbụ (n'abalị iri na isii nke ọnwa a) wee zuo ekwentị Infinix hot-8 onye ọzọ ya na ya bakọrọ, bụ Maazị Ọhaka Uchechi, ma were ya zuru ego narị dị puku naịra asatọ na ụma iri ise na otu (N851, 000).", "author": "Chidi Igwe", "title": "Ndị Uwe Ojii Anambra Ejidela Ndị Na-Ama Aka Àkpà n'Awka", "category": "Nchekwa"},
{"text": "Ihe e nwèkọtara n'aka ndị ahụ gụnyèrè ekwentị dị iri abụọ na atọ n'ọnụọgụgụ, memọrị kaadị iri na atọ, anwụrụ ike, ọgwụ ike Cordeine na ọgwụ ndị ọzọ dị iche iche, tinyere ego karịrị otu narị puku naịra.", "author": "Chidi Igwe", "title": "Ndị Uwe Ojii Anambra Ejidela Ndị Na-Ama Aka Àkpà n'Awka", "category": "Nchekwa"},
{"text": "Otu ọ dị, onyeisi ndị uwe ojii na steeti ahụ, bụ Maazị John Abanga, na-akpọkuzị ndị dabàgoro n'aka ndị arụrụala ahụ, ka ha bịa n'isi ụlọọrụ ndị uwe ojii ahụ, ma kọwaa onwe ha nke, iji wère ihe ha zuuru n'aka ya.", "author": "Chidi Igwe", "title": "Ndị Uwe Ojii Anambra Ejidela Ndị Na-Ama Aka Àkpà n'Awka", "category": "Nchekwa"},
{"text": "Ka ọ dị taa, ndị omekoome ahụ ekwetago na ha mere ihe niile ahụ, ma bụrụkwazie ndị a ga-akpụpụ ụlọ ikpe ma e mechaa nnyocha bànyere okwu ha.", "author": "Chidi Igwe", "title": "Ndị Uwe Ojii Anambra Ejidela Ndị Na-Ama Aka Àkpà n'Awka", "category": "Nchekwa"},
{"text": "Izunna Okafor, Awka", "author": "Chidi Igwe", "title": "E Jidela Mmadụ Anọ Na-Apụnara Mmadụ Ụgbọala n'Anambra", "category": "Nchekwa"},
{"text": "Ozi si n'aka ọnụ na-ekwuru ndị uwe ojii na steeti Anambra, bụ Maazị Harụna Mọhammed ejidela mmadụ anọ na-apụnara ndị mmadụ ụgbọala n'ike na steeti ahụ, ma napụtakwa ha ụgbọala ha pụnaara ndị mmadụ.", "author": "Chidi Igwe", "title": "E Jidela Mmadụ Anọ Na-Apụnara Mmadụ Ụgbọala n'Anambra", "category": "Nchekwa"},
{"text": "Dịka ya bụ ozi siri kọwaa, ndị uwe ojii nọ na mpaghara Abagana nọrọ n'abalị atọ nke ọnwa a wee jide mmadụ abụọ aka ha dị n'ịpụnara Maazị Nkemjika Uzoigwe ụgbọala ọkwụọtọ ekele eze ya, nwere akàrà afere ACA 348 HM, bụ nke ha mere n'abalị iri atọ na otu nke ọnwa gara aga n'ogologo ụzọ ahụ siri Abagana gaa Eziowelle", "author": "Chidi Igwe", "title": "E Jidela Mmadụ Anọ Na-Apụnara Mmadụ Ụgbọala n'Anambra", "category": "Nchekwa"},
{"text": "Ndị oji egbe ezu ahụ, bụ Maazị ThankGod Akwo, bụ onye Ogidi (gbara ahọ iri atọ) na Maazị Onwe Hillary onye steeti Ebonyi (gbara ahọ iri atọ na otu).", "author": "Chidi Igwe", "title": "E Jidela Mmadụ Anọ Na-Apụnara Mmadụ Ụgbọala n'Anambra", "category": "Nchekwa"},
{"text": "Otu ọ dị, e sitekwazịrị na nnyocha e mere, wee nwude mmadụ abụọ ọzọ bụ ndị òtù ahụ, n'ime steeti Imo, nke gụnyere Maazị Tirimisiyu Tijani (gbara ahọ iri abụọ na asaa), bụ onye Ibadan na steeti Ọyọ, na Maazị Suleiman Raheem (gbara ahọ iri atọ), bi na steeti Imo.", "author": "Chidi Igwe", "title": "E Jidela Mmadụ Anọ Na-Apụnara Mmadụ Ụgbọala n'Anambra", "category": "Nchekwa"},
{"text": "Ka ọ dị ugbua, a napụtala ndị ajụ ụgbọala ahụ site n'ebe ha bujere ya ka e gbugharịa ma nwògharịa ya, tinyekwuoro ụgbọala bọọsụ Mitsubishi ọzọ dị mma a napụtara ha, bụ nke ha ji aga ọrụ ohi ahụ.", "author": "Chidi Igwe", "title": "E Jidela Mmadụ Anọ Na-Apụnara Mmadụ Ụgbọala n'Anambra", "category": "Nchekwa"},
{"text": "Ndị ahụ kwetakwara na ọ bụ ha kpàrà arụ ahụ n'ezie, ma rịọ ka a gbaghara ha.", "author": "Chidi Igwe", "title": "E Jidela Mmadụ Anọ Na-Apụnara Mmadụ Ụgbọala n'Anambra", "category": "Nchekwa"},
{"text": "Onyeisi ndị uwe ojii na steeti ahụ, bụ Maazị John Abang kwuru na a ga-akpụpụ ndị ahụ ụlọikpe ma e mechaa nnyòcha bànyere okwu ahụ.", "author": "Chidi Igwe", "title": "E Jidela Mmadụ Anọ Na-Apụnara Mmadụ Ụgbọala n'Anambra", "category": "Nchekwa"},
{"text": "By Izunna Okafor, Awka, Nigeria | Igbo Radio | News in Igbo Language", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Dịka e kwuru sị na ihe ọ sọrọ nchì ya zogharịba n'ahịhịa, anya ga-ahụrịrị ya otu ụbọchị; aka ndị uwe ojii na steeti Anambra akpàrálá otu onye n'ime ndị ahụ a na-enyo ènyò na aka ya dị na mgbagbu ahụ a gbàgbùrù onyeisi ọchịchị obodo Nimo dị n'okpuru ọchịchị Njikọka, bụ maazị Frank Anthony Igboka.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Onyeisi ndị uwe ojii na steeti ahụ, bụ maazị Mustapha Danduara mere ka a mara nke a n'isi ụlọ ọrụ ndị uwe ojii dị n'Amawbịa, oge ọ na-akpụgharị ya bụ nwa amadi, tinyere ọtụtụ ndị ọzọ a nwụchikọrọ maka itinye aka n'arụrụala dị iche iche, dịka otu nzuzo, izu ohi na ịtọrọ mmadụ.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Nwata nwoke ahụ aha ya bụ Chigbo Aniegbu, onye a maara dịka \"Transformer\" gbàrà ahọ iri abụọ na asaa ma bụrụkwa onye e kwuru na o bụ onye Nimo, bụkwa obodo ya bụ nwa amadi e gburu egbu.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Dịka maazị Danduara siri kwuo, kemgbe ụbọchị ahụ e jiri gbuo maazị Igboka, bụ n'abalị iri na isii nke ọnwa Epure n'ahịa Oye Nimo, ndị uwe ojii steeti ahụ bagidere n'ịchụ nta ịnwụchikọọ ndị ahụ kpara ya bụ arụ, bụzị nke e siri na ya wee nwụchikọọ onye nke ahụ e jidegoro ugbua, o wee fọzie mmadụ atọ ndị ọzọ, bụ ndị e kwuru na ha nọ n'ọsọ ugbua. Mmadụ atọ ahụ ka ọ kpọpụtasịrị aha ha dịka: 'Smart'; Chukwunọnso (onye a maara dịka Nwa Samị), na Obinna Okafor, ma kwukwazie na, dịka aka na-achị steeti ahụ bụ gọvanọ Willie Obianọ siri kwuo, onye ga-agba àmà ga-enye aka n'ịnwụchikọ mmadụ atọ ahụ fọrọ afọ ka a ga-ebunye ogbe ego nde Naịra iri na ise (N15m), nke pụtara nde Naịra ise n'isi mmadụ ọbụla e jidere n'ime ha atọ.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Dịka ọ na-akọwapụta na ndị ọrụ uwe ojii na steeti ahụ nwụchikọrọ ndị ọzọ a na-enyo ènyò na ha bụ ndị ohi, ndị otu nzuzo, ndị ntọrọ mmadụ na ndị omekoome ndị ọzọ, nke ọnụ ọgụgụ ha dị narị abụọ na iri isii na anọ (264) naanị n'ime ọnwa Epùrè; maazị Danduara kpụgharịkwara ụfọdụ n'ime ndị ahụ bụ ndị a nwchikọrọ nso nso a, nke gụnyere maazị Ikechukwu Emelie, onye a na-enyo ènyò na ọ bụ ya tọọrọ ma gbuo (n'ahọ 2014) maazị Iloanyụsị bụ nna onye òtù egwu bọọlụ 'Super Eagle' n'oge mbụ bụ maazị Chikelụ Iloanyụsị. Ya bụ nwa amadi ka e kwukwara na o siri n'ụlọ elu nwere òkpùkpù atọ wee wụtuo, ma buru ịgà n'aka rie mbọmbọ n'ahọ 2014.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Ndị ọzọ gụnyere: Ugochukwu Nweke na Chijioke Okeh bụ ndị oji egbe ezú napụrụ ụkọchukwu Chukwunọnso Anọsike igwe omecha ncha, bụ lapụtọọpụ ya, na ọtụtụ ekwentị na Nnewi; Maazị Chidubem Umealụ gbara ahọ iri abụọ na asaa, ma bụrụkwa onye otu nzuzo ndị uwe ojii chọgharịbara kemgbe dịka onye a na-enyo na aka ya dị n'ụfọdụ ogbugbu e gbugoro ọtụtụ ndị mmadụ, site n'aka ndị otu nzuzo; tinyere ọtụtụ ndị btorobịa ndị ọzọ e jidere maka ihe dị iche iche.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Na nzaghachi, maazị Chigbo Anịegbu kwetara na ya sonyeere ndị ahụ gbagburu maazị Igboka n'ụgbọala, ma gọọ agụgọ na ya esoghị gbagbuo ya, n'ihi na ya amaghị na ọ bụ ihe ha na-aga eme, wee sònyere ha n'ụgbọala.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "N'aka nke ya, Ikechukwu Emelie kwuru na ya bụ nwadibịa, ma kwuo na ọ bụghị ya tọọrọ ma ọ bụ gbagbuo maazị Iloanyụsị, kama na ọ bụ naanị ọgwụ ka ọ na-agwọrọ ndị mmadụ. O kwukwara na ọ bụ ụjọ maka igbu ya mere ya jiri si n'ụlọ elu ahụ wee wụpụ, ma were ọkpà zọọ onwe ya, n'ihi na ya ababeghị n'ogige ndị uwe ojii mbụ.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Ihe ndị e nwekọtara n'aka ndị ahụ e jidere gụnyere nsụnsụ egbe, ogologo egbe, mgbọ, mmà, anyike, ekwentị, igwe omecha ncha bụ lapụtọọpụ, akpa igbó, tinyere ụfọdụ ihe ndị ọzọ.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "By Izunna Okafor, Awka, Nigeria", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "Onyeisi ndị Uweojii n'ala anyị, Alhaji Mohammed Adamu, ekwuola na mmadụ dị otu puku na iri asaa na otu abụrụla ndị tufuru ndụ ha site na mkpa mkpa ndị omekome kpara n'ọnwa anọ mbụ nke afọ puku abụọ na iri na iteghete.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "O mere ka amata nke a n'ọgbakọ ndị isi omenala na mgbago ugwu ala mere na Tuzdee na Kaduna.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "Adamu, n'okwu ya kwuru n'ọnụ ọgụgụ nke arụ ndị omekome kpara site na Jenụwarị were ruo Eprel, opekampe mmadụ narị isii na iri asatọ na ise bụ ndị a tọrọ n'ala anyị niile, ebe e gburu mmadụ iri asaa na iri isii na asaa site na mgbago ugwu ala anyị.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "Ka ọ na-akọwa ihe ndị butere ọnwụ ndị a, Adamu kwuru na ọ bụ na ọdịda anyanwụ mgbago ugwu ka ndị mmadụ kacha nwụ ebe mmadụ dị narị anọ na iri atọ na isii bụ ndị nwụrụ na ógbè ahụ; n'etiti mgbago ugwu, mmadụ narị abụọ na iri ise nwụrụ; ebe na mgbada ugwu ala anyị ka narị otu na iri atọ nwụrụ n'oge a.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "O tinyere na Steeti Zamfara bụzi ebe ndị a lara ndụ ndị mmadụ dị narị abụọ na atọ n'iyi; na Kaduna ka mmadụ otu narị na iri na abụọ nwụrụ, ebe mmadụ iri iteghete bụ ndị e gburu na Steeti Benue.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "Dịka o kwuru, ọtụtụ n'ime ọnwụ ahụ dị na mgbago ugwu bụ site na mmekpa ahụ na ọgụ obodo na ibe ya na-alụ.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "N'ebe o metụtara mmekpa ahụ, mmadụ otu narị na iri asaa na ise nwụrụ site na Jenụwarị were ruo Eprel nke afọ a ebe ọ bụ na Zamfara ka nke a kacha were mee site n'ọnwụ dị otu narị na anọ, Katsina Steeti na-eso ha site na mmadụ iri abụọ na otu ebe Steeti Sokoto bụ mmadụ iri na iteghete.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "N'ebe ndị ntọrị mmadụ nọ, Onyeisi ndị Uweojii kwuru na mmadụ narị ise na iri anọ na isii ma ọ bụ pacenti iri asaa na iteghete n'ala anyị niile na mgbago ugwu ala anyị.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "O kwuru na ebe a kacha kpaa arụ a bụ na ọdịda anyanwụ mgbago ugwu ebe mmadụ dị narị atọ na iri isii na ise bụ ndị a tọrọ n'oge a.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "N'etiti mgbago ugwu, mmadụ dị otu narị na iri anọ na ise ka a tọrọ.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "Ọ dị mkpa ka ekwuo na Steeti Zamfara bụ ebe a kacha were tọrọ mmadụ ebe mmadụ narị abụọ na iri asatọ na otu sit n'aka ọrụ ndị omekome na steeti ahụ.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "Na steeti Kogi, a tọrọ mmadụ dị iri isii na ise ebe mmadụ dị iri ise na otu ka a tọrọ na Steeti Naija.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "N'ebe ndị oji egbe ezu nọ, Adamu kwuru na ezuru ohi ugboro narị abụọ na iri na abụọ gburugburu ala anyị n'ime oge a a na-atụle.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "Ọ gakwara n'ihu were kọwa na ohi ndị a bụ nke kachasị na mgbago ugwu site na ịdị otu narị na iri atọ ma ọ bụ pacenti dị iri ise na iteghete.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "\"N'etiti mgbago ugwu, izu ohi dị iri asatọ na otu ka ahụrụ ebe ọ bụ na ebe ahụ ka a kacha zuu ohi. Steeti Naija, Isi Obodo Alaanyị na Steeti Zamfara ka ohi ezuru ebe ahụ dị iri atọ na abụọ, iri abụọ na atọ na iri na asatọ dịka ha siri kwụrụ ma bụrụ zie ebe ndị ohi wuru ụlọ ha biri.", "author": "Chidi Igwe", "title": "Igbu na Ịtọrọ Mmadụ N'Ime Ọnwa Anọ nke Afọ a", "category": "Nchekwa"},
{"text": "Izunna Okafor, Awka", "author": "Chidi Igwe", "title": "Korona: Onye Ọrụ Nchekwa Asụgbuola Nwokorobịa Ozo n'Ọnịtsha", "category": "Nchekwa"},
{"text": "Ọ kpọtụkwara ọzọ n'Ọnịtsha dị na steeti Anambra n'ọdịnso a, dịka otu onye ọrụ nchekwa ọzọ jiri mmà wee sụgbuo otu nwata nwokobịa ọzọ n'ebe ahụ. Nke a bụ nke e mere ka ụwa mara site n'ozi a kụpụrụ site n'aka onye na-ahụ maka mmekọrịta ọhaneze na ndị uwe ojii na steeti Anambra, bụ Maazị Haruna Mohammed.", "author": "Chidi Igwe", "title": "Korona: Onye Ọrụ Nchekwa Asụgbuola Nwokorobịa Ozo n'Ọnịtsha", "category": "Nchekwa"},
{"text": "Dịka akụkọ siri kọọ, nne nwata nwokorobịa ahụ e gbùrù egbu kpọrọ nwa ya nwaanyị wee gaa ịzụrụ ihe n'ahịa; mana mgbe ha ruru, onye ọrụ nchekwa ekweghị ka ọ bàta ime ahịa ahụ n'ihi na o kpughị ihe ahụ e ji ekpuchi imi na ọnụ, (bụ nke a maara dịka 'face mask' na bekee).", "author": "Chidi Igwe", "title": "Korona: Onye Ọrụ Nchekwa Asụgbuola Nwokorobịa Ozo n'Ọnịtsha", "category": "Nchekwa"},
{"text": "Ọ dị ncheta na gọọmenti steeti Anambra (oge ọ na-amaghèpu ụfọdụ ihe dị iche iche ọ machiri n'ihi ọrịa nje korona) nyèrè ntụziaka ka onye ọbụla ga-aga ahịa maọbụ pụta ezi maka ihe ọbụla kaba ahụ jiri uwe imi na ọnụ ahụ wee kpuchie imi ya, maka na a ga-ejide onye ọbụla ekpuchighị imi ya.", "author": "Chidi Igwe", "title": "Korona: Onye Ọrụ Nchekwa Asụgbuola Nwokorobịa Ozo n'Ọnịtsha", "category": "Nchekwa"},
{"text": "Ka o sila dị, onye ọrụ nchekwa ahụ aha ya bụ Maazị Ibuchi Nwoju na nwaanyị ahụ malitere nwebe okwu n'ihi na o kweghị ya ka ọ gafèé n'ekpuchighị imi ya, nke mezịrị ka ya bụ nwaanyị ga kpọọ nwa ya nwoke, bụ Cletus Chisom (gbara ahọ iri abụọ na abụọ); ya bụ nwokorobịa wee buru mmà wụchaa n'ebe ahụ ozigbo.", "author": "Chidi Igwe", "title": "Korona: Onye Ọrụ Nchekwa Asụgbuola Nwokorobịa Ozo n'Ọnịtsha", "category": "Nchekwa"},
{"text": "Ka o ruru n'ebe ahụ, o jiri mma ahụ wee bànye onye ọrụ nchekwa ahụ ọgụ, ha abụọ wee lụba; mana okwu dàgharịzịrị oge onye ọrụ nchekwa ahụ (n'ịzọ onwe ya ndụ) napụtazịrị nwokorobị ahụ mmà ahụ, ma were ya sụọ ya n'obi, o wee dàá n'ala, sọsịa n'ebe ahụ.", "author": "Chidi Igwe", "title": "Korona: Onye Ọrụ Nchekwa Asụgbuola Nwokorobịa Ozo n'Ọnịtsha", "category": "Nchekwa"},
{"text": "Ngwa ngwa nwokorobịa ahụ dàrà, e bùrù ya gaa ụlọ ahụ ike Goodnews dị 'n'Ọnịtsha ahụ, mana mgbe e ruzịrị ebe ahụ, dọkịta lelechaara ya ahụ, wee fee n'isi, sị na ụkwa a na-apị, na mkpụrụ adịghị ya, nke pụtara na nwata nwoke ahụ ejebela obodo afụdobe. A dọnyekwazịrị ozu ya n'ụlọ nchekwa ozu 'Toronto Hospital Mortuary' ebe a ga-anọ wee lelee ya ahụ iji chọpụta ihe butere ọnwụ ya n'ezie.", "author": "Chidi Igwe", "title": "Korona: Onye Ọrụ Nchekwa Asụgbuola Nwokorobịa Ozo n'Ọnịtsha", "category": "Nchekwa"},
{"text": "Ka ọ dị ugbua, aka ndị uwe ojii anwụchiele ya bụ onye ọrụ nchekwa gburu ọchụ ahụ, bụkwa onye steeti Aba (gbara ahọ iri abụọ na isii) ma biri ebiri n'Ọnịtsha ebe ọ nọ agbara onwe ya mbọ.", "author": "Chidi Igwe", "title": "Korona: Onye Ọrụ Nchekwa Asụgbuola Nwokorobịa Ozo n'Ọnịtsha", "category": "Nchekwa"},
{"text": "Onyeisi ndị uwe ojii na steeti ahụ, bụ Maazị John Abang nyekwazịrị ntuziaka ka e nyefèé okwu ahụ n'aka ngalaba ọrụ uwe ojii pụrụ iche, bụ ngalaba State Criminal Investigation Department dị n'Awka, iji wee lebàra ya anya etu kwesiri ma mekwa nnyocha miri èmi banyere ya bụ ajọ ọdachi ahụ.", "author": "Chidi Igwe", "title": "Korona: Onye Ọrụ Nchekwa Asụgbuola Nwokorobịa Ozo n'Ọnịtsha", "category": "Nchekwa"},
{"text": "By Izunna Okafor, Awka, Nigeria", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Dịka e kwuru sị na ihe ọ sọrọ nchì ya zogharịba n'ahịhịa, anya ga-ahụrịrị ya otu ụbọchị; aka ndị uwe ojii na steeti Anambra akpàrálá otu onye n'ime ndị ahụ a na-enyo ènyò na aka ya dị na mgbagbu ahụ a gbàgbùrù onyeisi ọchịchị obodo Nimo dị n'okpuru ọchịchị Njikọka, bụ maazị Frank Anthony Igboka.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Onyeisi ndị uwe ojii na steeti ahụ, bụ maazị Mustapha Danduara mere ka a mara nke a n'isi ụlọ ọrụ ndị uwe ojii dị n'Amawbịa, oge ọ na-akpụgharị ya bụ nwa amadi, tinyere ọtụtụ ndị ọzọ a nwụchikọrọ maka itinye aka n'arụrụala dị iche iche, dịka otu nzuzo, izu ohi na ịtọrọ mmadụ.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Nwata nwoke ahụ aha ya bụ Chigbo Aniegbu, onye a maara dịka \"Transformer\" gbàrà ahọ iri abụọ na asaa ma bụrụkwa onye e kwuru na o bụ onye Nimo, bụkwa obodo ya bụ nwa amadi e gburu egbu.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Dịka maazị Danduara siri kwuo, kemgbe ụbọchị ahụ e jiri gbuo maazị Igboka, bụ n'abalị iri na isii nke ọnwa Epure n'ahịa Oye Nimo, ndị uwe ojii steeti ahụ bagidere n'ịchụ nta ịnwụchikọọ ndị ahụ kpara ya bụ arụ, bụzị nke e siri na ya wee nwụchikọọ onye nke ahụ e jidegoro ugbua, o wee fọzie mmadụ atọ ndị ọzọ, bụ ndị e kwuru na ha nọ n'ọsọ ugbua. Mmadụ atọ ahụ ka ọ kpọpụtasịrị aha ha dịka: 'Smart'; Chukwunọnso (onye a maara dịka Nwa Samị), na Obinna Okafor, ma kwukwazie na, dịka aka na-achị steeti ahụ bụ gọvanọ Willie Obianọ siri kwuo, onye ga-agba àmà ga-enye aka n'ịnwụchikọ mmadụ atọ ahụ fọrọ afọ ka a ga-ebunye ogbe ego nde Naịra iri na ise (N15m), nke pụtara nde Naịra ise n'isi mmadụ ọbụla e jidere n'ime ha atọ.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Dịka ọ na-akọwapụta na ndị ọrụ uwe ojii na steeti ahụ nwụchikọrọ ndị ọzọ a na-enyo ènyò na ha bụ ndị ohi, ndị otu nzuzo, ndị ntọrọ mmadụ na ndị omekoome ndị ọzọ, nke ọnụ ọgụgụ ha dị narị abụọ na iri isii na anọ (264) naanị n'ime ọnwa Epùrè; maazị Danduara kpụgharịkwara ụfọdụ n'ime ndị ahụ bụ ndị a nwchikọrọ nso nso a, nke gụnyere maazị Ikechukwu Emelie, onye a na-enyo ènyò na ọ bụ ya tọọrọ ma gbuo (n'ahọ 2014) maazị Iloanyụsị bụ nna onye òtù egwu bọọlụ 'Super Eagle' n'oge mbụ bụ maazị Chikelụ Iloanyụsị. Ya bụ nwa amadi ka e kwukwara na o siri n'ụlọ elu nwere òkpùkpù atọ wee wụtuo, ma buru ịgà n'aka rie mbọmbọ n'ahọ 2014.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Ndị ọzọ gụnyere: Ugochukwu Nweke na Chijioke Okeh bụ ndị oji egbe ezú napụrụ ụkọchukwu Chukwunọnso Anọsike igwe omecha ncha, bụ lapụtọọpụ ya, na ọtụtụ ekwentị na Nnewi; Maazị Chidubem Umealụ gbara ahọ iri abụọ na asaa, ma bụrụkwa onye otu nzuzo ndị uwe ojii chọgharịbara kemgbe dịka onye a na-enyo na aka ya dị n'ụfọdụ ogbugbu e gbugoro ọtụtụ ndị mmadụ, site n'aka ndị otu nzuzo; tinyere ọtụtụ ndị btorobịa ndị ọzọ e jidere maka ihe dị iche iche.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Na nzaghachi, maazị Chigbo Anịegbu kwetara na ya sonyeere ndị ahụ gbagburu maazị Igboka n'ụgbọala, ma gọọ agụgọ na ya esoghị gbagbuo ya, n'ihi na ya amaghị na ọ bụ ihe ha na-aga eme, wee sònyere ha n'ụgbọala.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "N'aka nke ya, Ikechukwu Emelie kwuru na ya bụ nwadibịa, ma kwuo na ọ bụghị ya tọọrọ ma ọ bụ gbagbuo maazị Iloanyụsị, kama na ọ bụ naanị ọgwụ ka ọ na-agwọrọ ndị mmadụ. O kwukwara na ọ bụ ụjọ maka igbu ya mere ya jiri si n'ụlọ elu ahụ wee wụpụ, ma were ọkpà zọọ onwe ya, n'ihi na ya ababeghị n'ogige ndị uwe ojii mbụ.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Ihe ndị e nwekọtara n'aka ndị ahụ e jidere gụnyere nsụnsụ egbe, ogologo egbe, mgbọ, mmà, anyike, ekwentị, igwe omecha ncha bụ lapụtọọpụ, akpa igbó, tinyere ụfọdụ ihe ndị ọzọ.", "author": "Chidi Igwe", "title": "E Jidela Otu Onye Aka Ya Dị n'Ogbugbu Onyeisi Obodo Nimo", "category": "Nchekwa"},
{"text": "Izunna Okafor, Awka", "author": "Chidi Igwe", "title": "E jidela nnukwu ụgbọala si na steeti Plateau buru ndị mmadụ na-abata Anambra", "category": "Nchekwa"},
{"text": "Igbo sị na ọ na-abụ onye zoro ezoro gafee, e zoro ezoro chụba ya. N'ịgbaso nke a, o mere ndị mmadụ vam n'anya na nso nso a, dịka ndị ọrụ nchekwa na steeti Anambra gbachibìdòrò ma nwụchie ótù nnukwu ụgbọala si na steeti Plateau dị na mpaghara mgbago ugwu ala Nigeria wee buru ndị mmadụ na-abata n'ime steeti ahụ (Anambra), na-agbanyeghị na gọọmenti nyere iwu ka e mechigodi ókè ala steeti niile ugbua n'ihi ọrịa nje korona.", "author": "Chidi Igwe", "title": "E jidela nnukwu ụgbọala si na steeti Plateau buru ndị mmadụ na-abata Anambra", "category": "Nchekwa"},
{"text": "Ya bụ ụgbọala bụ nke bu ma ewu ma ọgbatumtum, na mmadụ dị iri atọ na atọ n'ọnụọgụgụ wee bata n'ime steeti ahụ, ma bụrụkwa nke a nwụchiri n'ihu obi gọọmenti dị n'Awka.", "author": "Chidi Igwe", "title": "E jidela nnukwu ụgbọala si na steeti Plateau buru ndị mmadụ na-abata Anambra", "category": "Nchekwa"},
{"text": "N'ajụjụ ọnụ a gbara ndị ahụ nọ n'ụgbọala ahụ, ha kọwara na ha si na Jos, bụ isi obodo Plateau, wee na-aga Ọnịtsha, ịga nọrọ ebe ahụ gbaara onwe ha mbọ ma chọkwa ihe ha ga-eme iji bara onwe ha úrù.", "author": "Chidi Igwe", "title": "E jidela nnukwu ụgbọala si na steeti Plateau buru ndị mmadụ na-abata Anambra", "category": "Nchekwa"},
{"text": "N'ihi na ya bụ akụkọ ha kọrọ nà njem ahụ ha bàgidere edochaghị anya, ndị ọrụ nchekwa Anambra dùùrù ma chụghachi ya bụ ụgbọala (nwéré akàrà MGR 148 XA Jigawa) azụ ozigbo, ya na ihe niile ahụ o bùkọsị, ka ọ laghachi Enugu bụ ebe o siri wee mịbàta n'ime steeti ahụ. Ndị ọrụ nchekwa ahụ dugidekwara ha wee defèé ha n'ókè ala Anambra na steeti Enugu, tufu feere ha", "author": "Chidi Igwe", "title": "E jidela nnukwu ụgbọala si na steeti Plateau buru ndị mmadụ na-abata Anambra", "category": "Nchekwa"},
{"text": "N'okwu ọ gwàrà ndị nta akụkọ, ode akwụkwọ mgbasa ozi nyegara Gọvanọ steeti Anambra, bụ Maazị James Ezeh kwùru na ọ bụ ezie na ndị ahụ nọ n'ime ụgbọala ahụ bụchà ụmụafọ Nigeria, kama na njem ahụ ha bàgidèrè adabàghị adaba chaa chaa n'ihi na o mègidèrè ntụziaka gọọmenti ala Nigeria na gọọmenti steeti ahụ nyèrè ka a kwụsịgodi ime njem isi n'otu steeti bàá na steeti ọzọ ugbua, n'ihi mgbasà ọrịa nje korona.", "author": "Chidi Igwe", "title": "E jidela nnukwu ụgbọala si na steeti Plateau buru ndị mmadụ na-abata Anambra", "category": "Nchekwa"},
{"text": "O gbara akaebe na steeti Anambra na-anabàta ma na-elekọta ma na-emetakwa ndị ọbịa mma n'ụzọ pụrm iche, ma sị na a gaghị ejizị maka nke ahụ wee megide ntuziaka gọọmenti nyèrè, maọbụ tinye steeti ahụ n'ihe ize ndụ. Ọ kpọkùkwazịrị steeti ndị ọzọ dị iche iche, ka ha mụrụ anya ka azụ ma kekwa ajị n'ume, ọ kachasị n'ime oge a, iji hụ na e mere ihe etu o siri kwesi, ma sikwa n'ụzọ dị etu ahụ gbanahị ịkwa 'ngara m mara' n'oge ikpeazụ.", "author": "Chidi Igwe", "title": "E jidela nnukwu ụgbọala si na steeti Plateau buru ndị mmadụ na-abata Anambra", "category": "Nchekwa"},
{"text": "E jidela nnukwu ugboala si na steeti Plateau buru ndi mmadu na-abata Anambra.", "author": "Chidi Igwe", "title": "E jidela nnukwu ụgbọala si na steeti Plateau buru ndị mmadụ na-abata Anambra", "category": "Nchekwa"},
{"text": "By Izunna Okafor, Awka, Nigeria | Igbo Radio | News in Igbo Language", "author": "Chidi Igwe", "title": "Ndị Uweojii Anambra Ejidela Mmadụ Isii Maka Izuru Ma Reghaa Ngwahịa Mmadụ", "category": "Nchekwa"},
{"text": "Aka ndị uweojii steeti Anambra anwụchiela mmadụ isii maka ikonùkọ, zuo ma reghaa ngwaahịa aluminum ingot gburu ego karịrị nde naịra iri, bụ nke a kwajubere n'otu nukwu ụgbọala e ji ebu ibu.", "author": "Chidi Igwe", "title": "Ndị Uweojii Anambra Ejidela Mmadụ Isii Maka Izuru Ma Reghaa Ngwahịa Mmadụ", "category": "Nchekwa"},
{"text": "Ọ bụ onye na-ahụ maka mmekọrịta ọhaneze na ndị uwe ojii na steeti ahụ, bụ Maazị Haruna Mohammed mere ka a mara maka njide ahụ e jidere ndị ahụ oge a na-akpụgharị ha n'ụlọọrụ ndị uweojii dị n'Ọnịtsha.", "author": "Chidi Igwe", "title": "Ndị Uweojii Anambra Ejidela Mmadụ Isii Maka Izuru Ma Reghaa Ngwahịa Mmadụ", "category": "Nchekwa"},
{"text": "O mere ka a mara na mmadụ isii ahụ gụnyere Maazị Abdullahi Umar (bụ onye Kastina, gbara ahọ iri anọ na asatọ); Maazị Alhaji Aliyu Idris (bụ onye Kastina, gbara ahọ iri ise na abụọ); Maazị Dickson Ada (bụ onye steeti Edo, gbara ahọ iri ise na ise); Maazị Friday (bụ onye steeti Edo, gbara ahọ iri anọ na abụọ); Maazị Suleiman Abdulkareem (bụ onye steeti Oyo, gbara ahọ iri anọ); na Maazị Godswill Ebirim (bụ onye steeti Imo, gbara ahọ iri ise na ise)", "author": "Chidi Igwe", "title": "Ndị Uweojii Anambra Ejidela Mmadụ Isii Maka Izuru Ma Reghaa Ngwahịa Mmadụ", "category": "Nchekwa"},
{"text": "Dịka o siri kọwaa, ngwaahịa ahụ bụ nke ọ bụ ụlọọrụ Lloyd Industries Limited, dị na Sango Ota n'ime Steeti Ogun nwè ya; ma bụrụkwa nke e tinyere n'ụgbọala Mac Truck nwere akara KRD 771XX ka e buga ya ebe a na-edobe ngwaahịa n'ọdụ ụgbọ mmiri Apapa, bụ 'Apapa Wharf'. ", "author": "Chidi Igwe", "title": "Ndị Uweojii Anambra Ejidela Mmadụ Isii Maka Izuru Ma Reghaa Ngwahịa Mmadụ", "category": "Nchekwa"},
{"text": "Mana onye na-anyà ụgbọala ahụ, bụ Maazị Suleiman Abdulkareem gbàra ìzù ọjọọ, ya na mmadụ ise ndị ọzọ; ha wee tinye ngwaahịa ahụ na nnukwu ụgbọala abụọ ọzọ nwere akàrà ABH389XA nah UGH434XR.", "author": "Chidi Igwe", "title": "Ndị Uweojii Anambra Ejidela Mmadụ Isii Maka Izuru Ma Reghaa Ngwahịa Mmadụ", "category": "Nchekwa"},
{"text": "Ha butezịrị ngwaahịa ahụ n'ahịa ebe a na-ere akpakara dị n'Ọnịtsha, bụkwa ebe ha nọrọ wee resi ya onye ha zùbèrè iresi ya, bụ Maazị Godswill Ebirim n'ọnụ ego dị nde naịra abụọ na ụma ise. Otu ọ dị, a nwụchikọzịrị ya bụ nwoke n'ụlọ ọba ego Zenith dị na mpaghara ụzọ 'Port Harcourt Street', oge ha gara iweta ego ọ ga-eji zụrụ ngwaahịa ahụ n'ọnụ akpakara. ", "author": "Chidi Igwe", "title": "Ndị Uweojii Anambra Ejidela Mmadụ Isii Maka Izuru Ma Reghaa Ngwahịa Mmadụ", "category": "Nchekwa"},
{"text": "Ya bụ ọnụ na-ekwuru ndị uweojii, bụ Maazị Mohammed gara n'ihu kọwaa na ndị ọrụ ha nọ na mpaghara Ọnịtsha gbachibidoro ma jide nnukwu ụgbọala abụọ ahụ bu ngwaahịa ahụ oge ha nwetara ozi banyere nke ahụ. Ọ kọwakwara na ha achọpụtala onye ọ bụ ya nwe ngwaahịa ahụ n'eziokwu, ọbụnadị dịka ọ kpọkùrù ọhaneze ka ha na-akpachapụ anya ịmara ụdịrị ngwaahịa ha na-azụ na ụdị ndị na-eresi ha ahịa, iji zèéré ịdabà n'aka ndị ọjọọ maọbụ zụọ ahịa ga-eme ka ha kwaa ngara m mara n'oge ikpeazụ.", "author": "Chidi Igwe", "title": "Ndị Uweojii Anambra Ejidela Mmadụ Isii Maka Izuru Ma Reghaa Ngwahịa Mmadụ", "category": "Nchekwa"},
{"text": "N'ajụjụ ọnụ a gbara ya, onye ahụ nya ụgbọala ahụ, bụ Maazị Suleiman Abdulkareem ((bụkwá onye na-anyàra ụlọọrụ 'Lloyd Industries' ụgbọala, kwuru n'eziokwu na ọ bụ ya na ndị ọzọ kpàrà nkàtà imemìla ngwaahịa ahụ, bụ nke a gwara ya ka o buru gaa ebe a na-edobe ngwaahịa n'ọdụ ụgbọ mmiri Apapa, bụ 'Apapa Wharf'.", "author": "Chidi Igwe", "title": "Ndị Uweojii Anambra Ejidela Mmadụ Isii Maka Izuru Ma Reghaa Ngwahịa Mmadụ", "category": "Nchekwa"},
{"text": "Onye ahụ e resikwara ahịa ahụ, bụ Maazị Godswill Ebirim kwuru eziokwu na ọ bụ ya kwụrụ ụgwọ e jiri buru ngwaahịa ahụ gbadata Ọnịtsha, bụ nke ọ tụnyere ego dị narị naịra anọ.", "author": "Chidi Igwe", "title": "Ndị Uweojii Anambra Ejidela Mmadụ Isii Maka Izuru Ma Reghaa Ngwahịa Mmadụ", "category": "Nchekwa"},
{"text": "Maazị Mọhammed mekwara ka a mara na a ka na-eme nnyocha banyere nke ahụ, nke, mgbe e mechara ya, a kpụpụ ndị ahụ ụlọ ikpe.", "author": "Chidi Igwe", "title": "Ndị Uweojii Anambra Ejidela Mmadụ Isii Maka Izuru Ma Reghaa Ngwahịa Mmadụ", "category": "Nchekwa"},
{"text": "By Izunna Okafor, Awka, Nigeria", "author": "Chidi Igwe", "title": "Ndị Uweojii Anambra Ejidela Onye Pụnaara Mmadụ Àkpà Ego Ya n'Awka", "category": "Nchekwa"},
{"text": "Ụbọchị niile nwere ike bụrụ nke onye ohi n'ezie, mana otu ụbọchị ga-abụrịrị nke onye nwe ụlọ. Ka ọ dị taa, aka ndị uweojii na steeti Anambra ejidela otu nwata nwoke a na-enyo enyò na ọ bụ onye ohi, oge ọ pụnaara mmadụ àkpà ego ya n'ike ma chọọ ka o rie oso.", "author": "Chidi Igwe", "title": "Ndị Uweojii Anambra Ejidela Onye Pụnaara Mmadụ Àkpà Ego Ya n'Awka", "category": "Nchekwa"},
{"text": "Nwata nwoke ahụ bụ onye a nwụchikọrọ na mpaghara njikọ ụzọ Regina Caeli dị n'Awka, n'okporo ụzọ awara-awara ahụ siri Enugu gaa Ọnịtsha, ma bụrụkwa onye ndị mmadụ chọdịrịrị itigbu etigbu oge e jidere ya tupu ndị uwe ojii wee zọpụta ma buru ya pụọ.", "author": "Chidi Igwe", "title": "Ndị Uweojii Anambra Ejidela Onye Pụnaara Mmadụ Àkpà Ego Ya n'Awka", "category": "Nchekwa"},
{"text": "Dịka akụkọ siri kọọ, ya bụ nwokorobịa, bụ Maazị Chukwuemeka Afor (gbárá ahọ iri abụọ na ise ma bụrụkwa onye obodo Akpoga dị n'okpuru ọchịchị ime obodo Nkanu South nke steet Enugu) jìrì égbè wee pụnara otu nwoke bụ Maazị Ebuka Ukeakpu àkpà ya nnukwu ego dị n'ime ya n'ihu ọba ego 'Fidelity Bank' dị na mpaghara ebe ahụ.", "author": "Chidi Igwe", "title": "Ndị Uweojii Anambra Ejidela Onye Pụnaara Mmadụ Àkpà Ego Ya n'Awka", "category": "Nchekwa"},
{"text": "Ma mgbe ọ chọpụtara na ndị mmadụ na-achọ ịwakpò ya, ọ malitere ịgbalisi egbe elu iji chụsasịa ha, wee chọzie ka o rie mbọmbọ ọsọ, tupu e wee nwụchikọọ ya ma napụta ya égbè 'pump action' ahụ o ji, ya na àkpa ego ahụ o zuru. Ndị mmadụ nọ ebe ahụ gbakọzịkwara wee tụọ ya ụtụ aka n'ahụ, ma kwechiri na ndị uwe ojii agaghị akpụ ya wee pụ ruo mgbe ha mèchàrà ya ihe dị ha n'obi. ", "author": "Chidi Igwe", "title": "Ndị Uweojii Anambra Ejidela Onye Pụnaara Mmadụ Àkpà Ego Ya n'Awka", "category": "Nchekwa"},
{"text": "Otu ọ dị, ndị uwe ojii ahụ mere ngwangwa ozigbo tinye ya n'ụgbọala, ma buru ya waa, gaba n'ụlọọrụ ha.", "author": "Chidi Igwe", "title": "Ndị Uweojii Anambra Ejidela Onye Pụnaara Mmadụ Àkpà Ego Ya n'Awka", "category": "Nchekwa"},
{"text": "Akụkọ kọkwara na mpempe mgbọ egbe ahụ nwokorobịa ahụ gbara oge ahụ metụrụ mmadụ anọ nọ n'ebe ahụ, n'agbanyeghị na o merụghị ha ahụ nke ukwu maọbụ metụta ha na njọ.", "author": "Chidi Igwe", "title": "Ndị Uweojii Anambra Ejidela Onye Pụnaara Mmadụ Àkpà Ego Ya n'Awka", "category": "Nchekwa"},
{"text": "Dịka ọnụ na-ekwuru ndị uweojii na steeti ahụ, bụ Maazị Haruna Mohammed siri kọwaa, a kpọzịrị mmadụ anọ ahụ wee gaa ụlọọgwụ maka inye ha ọgwụgwọ, tinyekwuoro nwata nwoke ahụ, n'ihi na ndị mmadụ kụrụ ya isi aba okpu ụbọchị ahụ. ", "author": "Chidi Igwe", "title": "Ndị Uweojii Anambra Ejidela Onye Pụnaara Mmadụ Àkpà Ego Ya n'Awka", "category": "Nchekwa"},
{"text": "Ọ sịkwazị na nnyocha ka na-aga n'ihu bànyere okwu ahụ ugbua, nke, mgbe e mechara ya, a kpụpụ nwa amadi ahụ ụlọ ikpe.", "author": "Chidi Igwe", "title": "Ndị Uweojii Anambra Ejidela Onye Pụnaara Mmadụ Àkpà Ego Ya n'Awka", "category": "Nchekwa"},
{"text": "By Chidimma Nwogu, VON", "author": "Chidi Igwe", "title": "Onyisioche kọmitii Ụlọ-omeiwu Rep n’ahụ maka nyocha nrụrụaka na NDDC arịtuola n’oche ya", "category": "Nchekwa"},
{"text": "Onyisioche Kọmitii Ụlọomeiwu Rep na-ahụ maka nyocha nrụrụaka n’aga n’ụlọọrụ Niger Delta Development Commission (NDDC) bụ Mazị Olubumi Tunji-Ojo arịtuola n’ọkwa ya.", "author": "Chidi Igwe", "title": "Onyisioche kọmitii Ụlọ-omeiwu Rep n’ahụ maka nyocha nrụrụaka na NDDC arịtuola n’oche ya", "category": "Nchekwa"},
{"text": "Ihe kpalitere nke a bụ ebubo eboro ya n’aka ya so na nrụrụaka anaeme na NDDC. ", "author": "Chidi Igwe", "title": "Onyisioche kọmitii Ụlọ-omeiwu Rep n’ahụ maka nyocha nrụrụaka na NDDC arịtuola n’oche ya", "category": "Nchekwa"},
{"text": "Mazị Tunji-Ojo rituru n’ọkwa ya ụnyaahụ bụ Mọnde na Abuja, na nyocha anaeme maka ego ruru ijeri iri anọ emefuru n’ụzọ na-ezighiezi n’ụlọọrụ NDDC. ", "author": "Chidi Igwe", "title": "Onyisioche kọmitii Ụlọ-omeiwu Rep n’ahụ maka nyocha nrụrụaka na NDDC arịtuola n’oche ya", "category": "Nchekwa"},
{"text": "Tupu ya arịtuo n’ọkwa onyisioche kọmitii, Tunji-Ojo kwuru na dịka onye omeiwu Ụlọomeiwu Gọọmenti-Etiti , na ya kwụbara aka ya ọtọ n’ịgara ọhaneze ozi mgbeniile. ", "author": "Chidi Igwe", "title": "Onyisioche kọmitii Ụlọ-omeiwu Rep n’ahụ maka nyocha nrụrụaka na NDDC arịtuola n’oche ya", "category": "Nchekwa"},
{"text": "Na Tọzdee izuụka garaaga, ‘Interim Management Committee’ nke NDDC hapụrụ nyocha Ụlọomeiwu naeme pụọ maka ebubo ha boro Tunji-Ojo maka nrụrụaka n’ụlọọrụ NDDC. ", "author": "Chidi Igwe", "title": "Onyisioche kọmitii Ụlọ-omeiwu Rep n’ahụ maka nyocha nrụrụaka na NDDC arịtuola n’oche ya", "category": "Nchekwa"},
{"text": "Onye bụzi onyisioche nyochaa na-aganihu ugbu a bụ Mazị Thomas Ereyitomi, onye bụbuuru osote onyisioche kọmitii ahụ.", "author": "Chidi Igwe", "title": "Onyisioche kọmitii Ụlọ-omeiwu Rep n’ahụ maka nyocha nrụrụaka na NDDC arịtuola n’oche ya", "category": "Nchekwa"},
{"text": "By Chidimma Nwogu, VON", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "Ohaneze na ndị otu Indeginous People Of Biafra (Ipob) akọwala ka ha siri kpee udo dịka Mbazulike Amechi kpọrọ otu abụọ a nzụkọ na bee ya.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "Ọ bụ maka iwu Nnamdi Kanu nyere ka ndị Ipob ọbụla hụrụ Mazị Nnia Nwodo tụọ ya okwute.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "Otu abụọ a kwetere na ha zutere ma kpee udo kama ọtụ ọzọ kpọrọ onwe ha Ohaneze General Assembly ekwuola na ọ bụghị ohaneze biara nzụkọ a.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "Nnia Nwodo bụ onyeisi ohaneze ndị Igbo gwara ndị BBC Igbo na ọ bụghị okwu ohaneze ọbụla ka o na-etinye ọnụ ya mere ọgaghị ekwu ihe ọbụla gbasara okwu mkpezi a.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "Onye okaiwu ndị otu Ipob na nke Nnamdị Kanụ bụ Aloy Ejimako kọwara na mgbe ha gara ya bụ nzụkọ, na ọ bụ Damian Okeke-Ogene dụ ndị Ohaneze bia.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "O kwukwara na ọ bụ Nnia Nwodo zitere ha ka ha nọchite anya Ohaneze na ya bụ nzụkọ.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "Aloy kwuru na isi ya bụ nzụko bụ maka okwu mazị Kanu kwuru ebe ọ nyere iwu ka ndị otu Ipob tụọ Nwodo okwute ebe ọbụla ha hụrụ ya.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "O kwukwara na Kanu ekwugharịala ihe o kwuru ma sị ka onye ọbụla hara ịtụ Nnia Nwodo okwute.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "Kama ndị Ipob gwara ndị Ohaneze ka ha gwa ndị gọvanọ steetị ọwụwa anyanwụ ka ha gbaa mbọ wepụ mmachi amachiri ndị Ipob dịka ndị otu oyi egwu.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "Ha kọwara na-enweghị etu ndị Ohaneze na ndị a kpọrọ ndị oyiegwu ga-esi enwe mmekọ ziri ezi.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "N’otu aka ahụ ka Okeke-Ogene na-ekwu na ha e kpeziela ma sịkwa na ọrụ onyeisi ha bụ Nwodo bụ ihụ na ndị Igbo ketere oke nke ha, na ọrụ ya abụghị ikewapụ ala Igbo na Naijirịa.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "Mana mazị Emejulu Okpalukwu Okpaleze bụ onye ọnụ na-eru n’okwu nke otu kpọrọ onwe ha “Ohaneze General Assembly” kwuru na ọ bụghị Ohaneze biara ya bụ nzụkọ.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "Ọ kọwara na ndị biara ya bụ nzụko ma onye zitere ha bụ ndị na-achọ itisa Ohaneze ma jiri kwa Ohaneze azota elele ndọrọndọro ọchịchi nanị ha ga-erite.", "author": "Chidi Igwe", "title": "Ihe pụtara na nzụkọ udo ndị Ipob na Ohaneze mere", "category": "Nchekwa"},
{"text": "By Izunna Okafor", "author": "Chidi Igwe", "title": "Ndị Uweojii Ejidela Ndị Ohi Atọ n'Anambra", "category": "Nchekwa"},
{"text": "N'ịgawanye n'ihu n'agha ahụ ọ na-ebu megide ohi, mpụ na arụrụala n'ime steeti Anambra, ndị uweojii steeti ahụ nọrọ na nsonso a wee nwụchie mmadụ atọ maka izu ohi.", "author": "Chidi Igwe", "title": "Ndị Uweojii Ejidela Ndị Ohi Atọ n'Anambra", "category": "Nchekwa"},
{"text": "Onye na-ahụ maka mmekọrị ọhaneze na ndị uweojii na steeti ahụ, bụ Maazị Haruna Mohammed bụ ya kwụpụtara nke a site n'ozi ọ kụpụụrụ ndị nta akụkọ iji mee ka ụwa mara bànyere nke ahụ.", "author": "Chidi Igwe", "title": "Ndị Uweojii Ejidela Ndị Ohi Atọ n'Anambra", "category": "Nchekwa"},
{"text": "Dịka o siri kọwaa, mmadụ atọ ahụ gụnyere Maazị Onyebuchi Osadebe (gbara ahọ iri abụọ na asatọ ma bụrụkwa onye obodo Akwu-Ukwu, dị n'okpuru ọchịchị ime obodo Idemili South nke steeti Anambra); Maazị Chibuike Ebere (gbara ahọ iri abụọ na atọ, ma bụrụkwa onye okpuru ọchịchị ime obodo Isiala Mbano nke steeti Imo); na Maazị Umoke Kelechi (gbara ahọ iri abụọ na abụọ, ma bụrụkwa onye sitere okpuru ọchịchị Ikwo nke steeti Ebonyi).", "author": "Chidi Igwe", "title": "Ndị Uweojii Ejidela Ndị Ohi Atọ n'Anambra", "category": "Nchekwa"},
{"text": "O mere ka a mara na mmadụ atọ a nọrọ na abalị iri na otu nke ọnwa a, wee jiri egbe wakpò otu nwoke, bụ Maazị Emmanuel Obi n'Akwa-Ukwu, wee zuo ya ohi ego narị puku naịra asaa (700,000), puku yurò asatọ (£8000) na puku dọlà atọ ($3000), tinyere ọtụtụ ekwentị.", "author": "Chidi Igwe", "title": "Ndị Uweojii Ejidela Ndị Ohi Atọ n'Anambra", "category": "Nchekwa"},
{"text": "Kaosiladị, ndị uwe ojii nọrọ na abalị iri na asatọ nke ọnwa a wee nwụchie ndị ohi ahụ oge ha nwetachara mkpesa bànyere ihe ha mere. O mekwazịrị ka a mara na ndị ahụ asàálá asịsà, kwuo na ọ bụ ha zuru ohi ahụ n'eziokwu.", "author": "Chidi Igwe", "title": "Ndị Uweojii Ejidela Ndị Ohi Atọ n'Anambra", "category": "Nchekwa"},
{"text": "Ihe dị iche iche e nwekọtara n'aka ha gụnyere égbè abụọ, mgbọ égbè anọ, ego dị narị puku naịra isii na ụma iri (N610,000), puku yuro anọ na ụma isii (£4,600), narị dọla isii ($600), otu ụgbọala shọtụụl e goro ọhụụ, bụ nke ha zuuru n'aka onye nwe ya, ya na ego onye nwe ụgbọala ahụ, Keke abụọ a zụrụ ọhụụ, ya na ekwentị atọ, bụcha ihe ha zutere n'aka ndị mmadụ.", "author": "Chidi Igwe", "title": "Ndị Uweojii Ejidela Ndị Ohi Atọ n'Anambra", "category": "Nchekwa"},
{"text": "Maazị Mọhammed kwuru na nnyocha miri èmì ka na-aga n'ihu banyere ndị ahụ na ihe ha mere, dịka onyeisi ndị uweojii na steeti ahụ bụ Maazị John Abang siri nye ntụziaka.", "author": "Chidi Igwe", "title": "Ndị Uweojii Ejidela Ndị Ohi Atọ n'Anambra", "category": "Nchekwa"},
{"text": "O kwukwazịrị na a ga-akpụpụ ndị ahụ ụlọikpe mgwamgwa e mechara nnyocha banyere arụrụala ha, ebe a ga-eji usoro iwu wee kwụọ ha ụgwọ ọrụ.", "author": "Chidi Igwe", "title": "Ndị Uweojii Ejidela Ndị Ohi Atọ n'Anambra", "category": "Nchekwa"},
{"text": "By Izunna Okafor", "author": "Chidi Igwe", "title": "Ndị Uwe Ojii Anambra Ejidela Mmadụ 103 Maka Òtù Nzúzo", "category": "Nchekwa"},
{"text": "Isi ọchịchị ụlọọrụ uweojii na steeti Anambra ekwuola na ụlọọrụ ahụ anwụchiela mmadụ dị otu narị na atọ site na mpaghara ebe dị iche iche na steeti ahụ, maka itinye aka n'òtù nzúzo, ohi na arụrụala ndị ọzọ dị iche iche.", "author": "Chidi Igwe", "title": "Ndị Uwe Ojii Anambra Ejidela Mmadụ 103 Maka Òtù Nzúzo", "category": "Nchekwa"},
{"text": "Onye na-ahụ maka mmekọrịta ọhaneze na ndị uweojii na steeti ahụ, bụ SP Haruna Mohammed bụ ya mere ka a mara nke a, site n'ozi ọ kụpụụrụ ndị nta akụkọ, n'Awka banyere nke ahụ.", "author": "Chidi Igwe", "title": "Ndị Uwe Ojii Anambra Ejidela Mmadụ 103 Maka Òtù Nzúzo", "category": "Nchekwa"},
{"text": "Dịka o siri kọwaa, ngalaba ọrụ uweojii ahụ pụrụ iche ná-ébú agha megide otu nzuzo, bụ SPAC, nọrọ n'abalị iri abụọ na otu nke ọnwa Julaị a wee nwụchie Maazị Somtochukwu Onyebuchi (gbara ahọ iri abụọ) bụ onye obodo Ogidi dị n'okpuru ọchịchị ime obodo Idemili North, maka ịdọbànyèsị ụmụaka n'òtù nzuzo. Ya bụ nwokorobịa ka e kwuru na o teelarị anya ndị uweojii jiri chọba ya, wee ruo ụbọchị ahụ a nwụchiri ya. ", "author": "Chidi Igwe", "title": "Ndị Uwe Ojii Anambra Ejidela Mmadụ 103 Maka Òtù Nzúzo", "category": "Nchekwa"},
{"text": "Site na nnyòcha e mere, a chọpụtara ma nwụchikwa ụfọdụ ndị ọ dọbagoro n'otu nzuzo 'Junior Vikings Secret Cult Confraternity (JVC)', nke gụnyere Okoliechukwu Elozanam (gbara ahọ iri na isii) na Precious Nmamdi Joseph (gbara ahọ iri na ise). Ndị ahụ kwetakwara n'ezie ma jiri ọnụ ha sàá asịsà na ihe ahụ e kwuru bụ eziokwu. A ka na-emekwazị nnyocha n'okwu ha ugbu a, nke, mgbe e mechaara ya, a kpụpụ ha ụlọikpe.", "author": "Chidi Igwe", "title": "Ndị Uwe Ojii Anambra Ejidela Mmadụ 103 Maka Òtù Nzúzo", "category": "Nchekwa"},
{"text": "N'akụkọ dịkwa ka ibè ya, ndị uweojii ahụ nọkwara n'abalị iri abụọ na atọ nke ọnwa a, wee nwụchie mmadụ isii bụ ndị otu nzuzo 'Aro Bagger Confraternity' na 'Ayes Confraternity', nke gụnyere Chibuike Nwagozie (gbara ahọ iri abụọ na otu) ma bụrụkwa onye Ụmụdim Nnewi, dị n'okpuru ọchịchị ime obodo Nnewi North.", "author": "Chidi Igwe", "title": "Ndị Uwe Ojii Anambra Ejidela Mmadụ 103 Maka Òtù Nzúzo", "category": "Nchekwa"},
{"text": "N'ịga n'ihu n'agha ha a na-ebu megide mpụ na arụrụala, malite n'abalị iri na isii nke ọnwa Julaị a wee ruo taa, ndị uweojii nwụchiri mmadụ mkpokọta ọnụọgụgụ ha dị otu narị na atọ.", "author": "Chidi Igwe", "title": "Ndị Uwe Ojii Anambra Ejidela Mmadụ 103 Maka Òtù Nzúzo", "category": "Nchekwa"},
{"text": "Ka ọ dị taa, n'ime mmadụ otu narị na atọ ahụ e jidere, e nyochara ma tọhapụ mmadụ iri atọ n'ime ha, dịka mpụtara nnyocha e mere ha siri kọwaa. Mmadụ iri abụọ n'ime ndị ahụ fọrọ afọ bụkwa ndị a kpụpụgoro ụlọikpe, ebe mmadụ iri abụọ na asatọ ka nọkwa n'okpuru nlekọta ndị uweojii ugbua, maka ahọ ha. Nnyocha ka na-agakwazị n'ihu ugbu a n'okwu banyere mmadụ iri abụọ na ise ndị ọzọ fọrọ afọ.", "author": "Chidi Igwe", "title": "Ndị Uwe Ojii Anambra Ejidela Mmadụ 103 Maka Òtù Nzúzo", "category": "Nchekwa"},
{"text": "Ihe dị iche iche e nwekọtara n'aka ndị ahụ a nwụchikọrọ gụnyèrè ụdị égbè dị iche iche, nakwa mgbọ egbe; mmà iri na otu, ihe e ji akpọ anwụrụ ike, anwụrụ ike a gakọrọ n'àkpà, ọkụkọ abụọ dị ndụ, otu ewu e gburu egbu maka iji chụọ àjà, tinyere ụfọdụ ihe ndị ọzọ.", "author": "Chidi Igwe", "title": "Ndị Uwe Ojii Anambra Ejidela Mmadụ 103 Maka Òtù Nzúzo", "category": "Nchekwa"},
{"text": "N'okwu ya banyere nke ahụ, onyeisi ndị uweojii ba steeti ahụ, bụ CP John B. Abang kèlère ndị Anambra maka ịkwàdo ọrụ nchekwa na steeti ahụ site n'inye ha ozi dị mkpa ga-enye aka iji memilaa ndị omekóòmè na steeti ahụ. Oge ọ na-ekwe nkwà na ụlọọrụ uweojii agaghị ada mbà n'ịchụ arụrụala ọsọ ụkwụ erughị ala na steeti ahụ, CP Abang gwakwazịrị ha ka ha gaa n'ihu ime nke ahụ; ọbụladị ka o jikwara ohere ahụ gwa ha ka na na-akpọtụrụ akara ekwentị 07039194332 iji nye mkpesa maọbụ kpọọ òkù mgbataọsọ oge ọbụla ha hụtara ọnọdụ dị añaa.", "author": "Chidi Igwe", "title": "Ndị Uwe Ojii Anambra Ejidela Mmadụ 103 Maka Òtù Nzúzo", "category": "Nchekwa"},
{"text": "By Izunna Okafor", "author": "Chidi Igwe", "title": "Ndị Uweojii Anambra Ejidela Nwokorobịa Kwasoro Ụmụnwoke Iko", "category": "Nchekwa"},
{"text": "N'ihi na a sị na ọ na-abụ chi na-efo, ihe ọjọọ ana-abawanye ụba, ndị uweojii steeti Anambra anwụchiela otu nwata nwoke maka ịkwaso obere ụmụaka nwoke iko n'ike.", "author": "Chidi Igwe", "title": "Ndị Uweojii Anambra Ejidela Nwokorobịa Kwasoro Ụmụnwoke Iko", "category": "Nchekwa"},
{"text": "Dịka ozi a kụpụrụ site n'aka onye na-ahụ maka mmekọrịta ọhaneze na ndị uwe n'ime steeti ahụ, bụ Maazị Haruna Mohammed siri kọwaa, ya bụ nwa amadi, bụ Maazị Obimeze Maduabuchi, bụ onye obodo Nsugbe dị n'okpuru Anambra East, ma biri na mpaghara 'Ejeagwu Estate' dị n'Awka.", "author": "Chidi Igwe", "title": "Ndị Uweojii Anambra Ejidela Nwokorobịa Kwasoro Ụmụnwoke Iko", "category": "Nchekwa"},
{"text": "Akụkọ kọrọ na ya bụ nwokorobịa gbara ahọ iri abụọ na otu ma bụrụ onye e jidere oge ndị uwe ojii nwetachara ozi banyere etu o siri kwaso ụmụaka ụmụnwoke abụọ gbara ahọ ise na asaa n'otu n'otu iko.", "author": "Chidi Igwe", "title": "Ndị Uweojii Anambra Ejidela Nwokorobịa Kwasoro Ụmụnwoke Iko", "category": "Nchekwa"},
{"text": "Oge a gbara ya ajụjụ ọnụ, ya bụ nwokorobịa jiri ọnụ ya kweta n'ezie na ya mere ihe ahụ, ma kwaa arịrị na ọ bụ ndị enyi ya dubànyere ya n'ime ihe dị etu ahụ. ", "author": "Chidi Igwe", "title": "Ndị Uweojii Anambra Ejidela Nwokorobịa Kwasoro Ụmụnwoke Iko", "category": "Nchekwa"},
{"text": "Otu ọ dị, a kpọrọ ụmụaka abụọ ahụ gaa ụlọ ọgwụ ebe a nọrọ wee nyochaa ha ahụ, iji mara ka ọnọdụ ahụ ha siri gbata kwụrụ.", "author": "Chidi Igwe", "title": "Ndị Uweojii Anambra Ejidela Nwokorobịa Kwasoro Ụmụnwoke Iko", "category": "Nchekwa"},
{"text": "Ka ọ dị taa, onyeisi ndị uweojii na steeti ahụ, bụ CP John Abang enyela ntuziaka ka e nyefèé okwu ahụ n'aka ngalaba 'State Criminal Investigation Department(CID)' iji mee nnyocha miri èmì banyere nke ahụ, ebe a ga-akpụpụkwa nwa amadi ahụ ụlọ ikpe ma e mechaa ya bụ nnyocha, n'ihi ụmụaka abụọ ahụ ọ kpọrikọrọ.", "author": "Chidi Igwe", "title": "Ndị Uweojii Anambra Ejidela Nwokorobịa Kwasoro Ụmụnwoke Iko", "category": "Nchekwa"},
{"text": "Izunna Okafor", "author": "Chidi Igwe", "title": "Ndị Uweojii Anambra Ejidela Nwaanyị Na-Atụ Mgbere Mmadụ", "category": "Nchekwa"},
{"text": "Ụbọchị niile bụ nke onye ohi, mana otu ụbọchị bụ nke onye nwe ụlọ. O wee bụrụ etu ahụ ka aka abụọ siri ghọọ Oriakụ Nkechi Odinye otu aka, maka ịtọ na ịtụ mgbere mmadụ n'ime steeti Anambra.", "author": "Chidi Igwe", "title": "Ndị Uweojii Anambra Ejidela Nwaanyị Na-Atụ Mgbere Mmadụ", "category": "Nchekwa"},
{"text": "Dịka ozi a kụpụrụ site n'aka ndị uweojii n'ime steeti Anambra, bụ Maazị Harụna Mọhammed siri kọwaa, nwaanyị ahụ (gbara ahọ iri ise na ise) bụ onye a nwụchiri ụbọchị Mọnde n'Obosi dị n'okpuru ọchịchị Idemili North, site n'aka ngalaba ọrụ uweojii na-ahụ maka ibu agha megide òtù nzuzo, bụ 'Special Anti-Cult Squard (SPACS)' na njikọaka ngalaba isi ụlọọrụ uweojii dị na mpaghara 3-3 Ọnịtsha.", "author": "Chidi Igwe", "title": "Ndị Uweojii Anambra Ejidela Nwaanyị Na-Atụ Mgbere Mmadụ", "category": "Nchekwa"},
{"text": "Ọ dị ncheta na ndị uweojii steeti Anambra nọrọ n'abalị iri abụọ na abụọ nke ọnwa Ọktoba ahọ gara aga (2019), wee jide ụmụnwaanyị atọ a na-enyo ènyò na ha bụ ndị na-atụ mgbere mmadụ na mpaghara ahịa Nkpọr dị n'okpuru ọchịchị 'Idemili North', maka izu ụmụaka abụọ.", "author": "Chidi Igwe", "title": "Ndị Uweojii Anambra Ejidela Nwaanyị Na-Atụ Mgbere Mmadụ", "category": "Nchekwa"},
{"text": "Mana mgbe e mechara nnyocha, a chọpụtara na ọ bụ otu nwaanyị a maara dịka Oriakụ Hauwa Musa siri na steeti Gombe wee tọọrọ ma kpọdàtara ha ụmụaka ahụ na steeti Anambra. ", "author": "Chidi Igwe", "title": "Ndị Uweojii Anambra Ejidela Nwaanyị Na-Atụ Mgbere Mmadụ", "category": "Nchekwa"},
{"text": "Mgbe e mechazịrị mgbasa ozi banyere nke ahụ, ndị nne na nna ụmụaka ahụ siri na Gombe wee bịa  kpọrọ ụmụ n'Awka, ebe ụmụnwaanyị atọ ahụ jiri ọnụ ha wee kweta n'ezie na ọ bụ otu nwaanyị a maara dịka Nkechi Odinye na-edunye ha ịga tọrọ ụmụaka mmadụ bịa resi ya n'agbata ọnụego dị narị puku naịra abụọ ruo narị puku naịra anọ(dabere nà onye ahụ ọ bụ nwoke ka ọ bụ nwaanyị, maọbụkwanụ n'ahọ ole onye ahụ dị). ", "author": "Chidi Igwe", "title": "Ndị Uweojii Anambra Ejidela Nwaanyị Na-Atụ Mgbere Mmadụ", "category": "Nchekwa"},
{"text": "Ọ bụ kemgbe ahụ ka anya ndị uweojii jiri chọgharịba ya bụ nwaanyị ka a nwụchie ya, o wee na-ezogharị, wee ruzie ụbọchị ahụ aka ndị uweojii kpààrà ya. Ka e jidechara ya wee gaa n'ebe ọ na-edobe ndị mmadụ o zuru ezu maọbụ ndị o goro ego, e nwetara ụmụaka iri na abụọ (nwoke asata na nwaanyị anọ) n'ebe ahụ, bụ ndị o zuru ezu site na mpaghara ebe dị iche iche n'ala Nigeria.", "author": "Chidi Igwe", "title": "Ndị Uweojii Anambra Ejidela Nwaanyị Na-Atụ Mgbere Mmadụ", "category": "Nchekwa"},
{"text": "Maazị Mohammed gara n'ihu mee ka a mara na nnyocha ka na-aga n'ihu bànyere nke ahụ, ma mee ka amara na a ga-akpụpụ nwaanyị ahụ ụlọikpe ma e mechaa nnyocha ahụ.", "author": "Chidi Igwe", "title": "Ndị Uweojii Anambra Ejidela Nwaanyị Na-Atụ Mgbere Mmadụ", "category": "Nchekwa"},
{"text": "N'okwu ya banyere nke ahụ, onyeisi ndị uweojii na steeti ahụ, bụ CP John Abang dọrọ ndị nne na nna aka na ntị ka ha kpachapụ anya etu ha si ahapụ ụmụ ha, ma gwa ha ka kwụsị ịhapụ ha ka ha so onye dị añaa. ", "author": "Chidi Igwe", "title": "Ndị Uweojii Anambra Ejidela Nwaanyị Na-Atụ Mgbere Mmadụ", "category": "Nchekwa"},
{"text": "Ọ gwakwazịrị onye ọbụla nwa ya na-efù ka ọ gaa ozigbo n'ogige isi ụlọọrụ ndị uweojii dị na mpaghara 3-3 Ọnịtsha, ka ọ mara na nwa nke ya o so na ndị a napụtara n'aka nwaanyị ahụ.", "author": "Chidi Igwe", "title": "Ndị Uweojii Anambra Ejidela Nwaanyị Na-Atụ Mgbere Mmadụ", "category": "Nchekwa"},
{"text": "Jide Mmadụ 80 Maka Òtu Nzuzo", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "Si n'aka Izunna Okafor", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "Ndị uweojii steeti Anambra nọrọ na nsonso a wee nwetakwa nturuugo ọzọ, dịka ha jidèrè mmadụ ruru iri asatọ n'ọnụọgụgụ maka otu nzuzo na arụrụala ndị ọzọ dị iche iche na steeti ahụ.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "Onye na-ahụ maka mmekọrịta ọhaneze na ndị uweojii na steeti Anambra, bụ SP Haruna Mohammed mere ka ụwa mara nke a site n'ozi ọ kụpụụrụ ndị nta akụkọ ụbọchị Mọnde.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "Ọ sị na ótù onye n'ime ndị ahụ e jidere bụ otu nwata nwoke gbara ahọ iri na isi, bụ Echezona Metu, ma bụrụkwa onye e jidèrè maka iji egbe ọnụ abụọ (bụ double-barrel) wee gaa akwụkwọ n'ụlọakwụkwọ ya dị n'Igboukwu, n'okpuru ọchịchị Agụata.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "Ya bụ nwata nwoke ka e kwuru na ọ nọ n'ógó SS1 nke sekọndịrị ya, ma bụrụkwa onye a nwụchiri n'ogigè ụlọakwụkwọ ya ebe o bu egbe ahụ.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "Oge a gbara nwata nwoke ahụ ajụjụ ọnụ, ọ sị na ọ bụ nna ya (kagoro nka) nwe egbe ahụ, ma bụrụkwa nke o jiri wee lụọ agha n'oge gara dịka onye òtù agha Biafra. Ọ sị na ya bùrù egbe ahụ wee bịa akwụkwọ ka o wee gosi ụmụakwụkwọ ibe ya n'ezi na nna ya nwèrè égbè ma bụrụkwa onye agha Biafra soro wee lụọ agha n'oge mbụ, n'ihi na o tèéla o siri gwaba ha bụ ụmụakwụkwọ ibe ya, mana ha ekweteghị; o wee sịzie ka o buru egbè nna ya bịa akwụkwọ bịa gosi ha, ka ha wee kwụsị ịgba ịtà.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "Ọnụ na-ekwuru ndị uweojii bụ SP Mohammed gara n'ihu mee ka a mara na ngalaba ọrụ uweojii pụrụ ichè na-ébú agha megide otu nzuzo, bụ 'Special Anti-Cult Unit(SPACS)' nọrọ n'abalị mbụ nke ọnwa septemba a wee jide mmadụ iri na isii a na-enyo ènyò na ha bụ ndị otu nzuzo na mpaghara Ogidi/Nkpor.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "N'otu aka ahụ, ọ sịkwa na e jidere mmadụ isii na mpaghara ụzọ Amansea n'abalị abụọ nke ọnwa a; jide mmadụ ise na mpaghara ụzọ Onitsha/Nkpor n'abalị atọ nke ọnwa a; jide mmadụ asaa na mpaghara ụzọ Oba/Nnewi n'abalị anọ nke ọnwa a; jide mmadụ isii na mpaghara ụzọ Nsugbe/Nkwelle-Ezunaka n'abalị ise nke ọnwa a; ma jide mmadụ asatọ na mpaghara ụzọ Ogbunike/Abagana, n'abalị isii.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "Ọ gara n'ihu kwuo na ha jidekwara mmadụ anọ na Nawfịa n'abalị asaa nke ọnwa a; jide mmadụ anọ na mpaghara ụzọ Nimo/Abagana n'abalị asatọ; jide mmadụ iri na abụọ na mpaghara ụzọ Ifitedunu/Awkuzu n'abalị iteghete nke ọnwa a; jide mmadụ anọ n'Amikwo n'abalị iri nke ọnwa a; jide mmadụ ise n'abalị iri na anọ nke ọnwa a na mpaghara ụzọ Nsugbe/3-3; ma jidezie mmadụ anọ n'abalị iri na ise nke ọnwa a na mpaghara ụzọ Ebenebe /Ugbenu.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "Ọ kọwara na ihe e nwekọtasịrị n'aka ndị ahụ gụnyèrè égbè dị ise n'ọnụọgụgụ, mmà iri, dágà abụọ, anyike ise, òkpu atọ, tinyere mgbọ égbè na ụfọdụ ihe ndị ọzọ ha ji 'arụ ọrụ' ala adịghị mma ha. Ọ sịkwa na a ka na-eme nnyòcya banyere ndị ahụ na arụrụala ha, ma sịkwa na a ga-akpụpụ ha ụlọikpe ma ọ bụrụ na e mechaa ya bụ nnyocha.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "N'okwu nke ya, onyeisi ndị uweojii na steeti ahụ, bụ CP John Abang kèlèrè Ndị Anambra maka ezi agbambọ, njikọaka na enyemaka ha na-enyere ndị uweojii n'ọrụ ibuso ohi, mpụ na arụrụala agha na steeti ahụ, ọkachasị site n'inye ha ozi na-enyere ha aka ịnwụchi ndị omekéòmè. ", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "Ọ dụrụ ha ọdụ ka ha jisie ike n'ime nke ahụ, ọbụladị dịka ọ kpọkùrù ha ka onye ọbụla hie asaa naabọ n'anya banyere etu o si eme ihe, ọkachasị ugbua a batagoro n'ime ọnwa mba, bụ mgbe mpụ na arụrụala ji abawanyekarị ụba.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "O kwuru na ụlọọrụ uweojii steeti ahụ agaghị ada mbà maọbụ zùo ike n'agha ahụ ọ na-ebu megide mpụ na arụrụala. Ọ gwakwara onye ọbụla hụtara ọnọdụ dị añaa na gburugburu ya ka ọ kpọọ akara ekwentị 07039194332 maka ịgbatara ya ọsọ enyemaka.", "author": "Chidi Igwe", "title": "N'Anambra, Ndị Uweojii Ejidela Nwa Afọ Iri Na Isii Buru Egbe Ga Akwụkwọ", "category": "Nchekwa"},
{"text": "Izunna Okafor", "author": "Chidi Igwe", "title": "N'Anambra: Pastọ Egbuola Nwadibịa, Sị Na Ọ Bụ Chineke Gwara Ya Gbuo", "category": "Nchekwa"},
{"text": "Igbo sị na ọ na-abụ onye a gwara agwa mana ọ nụghị anụ, o mee emee, ọ hụ ahụ.", "author": "Chidi Igwe", "title": "N'Anambra: Pastọ Egbuola Nwadibịa, Sị Na Ọ Bụ Chineke Gwara Ya Gbuo", "category": "Nchekwa"},
{"text": "Ka ọ dị taa, ndị ọrụ uweojii n'ime steeti Anambra anwụchiela onye pastọ (bụ onye ọrụ ụka) maka iji mmà gbuo otu nwadibịa aha ya bụ bụ Maazị Oliver Chukwudi Ugwu (gbara ahọ iri isii) ma biri na mpaghara Umusiome dị na Nkpor n'okpuru ọchịchị ime obodo 'Idemili North'.", "author": "Chidi Igwe", "title": "N'Anambra: Pastọ Egbuola Nwadibịa, Sị Na Ọ Bụ Chineke Gwara Ya Gbuo", "category": "Nchekwa"},
{"text": "Dịka ọnụ na-ekwuru ndị uweojii na steeti ahụ, bụ SP Haruna Mohammed siri kọọ, nwa amadi ahụ e gburu egbu bụ onye obodo Abor dị n'okpuru ọchịchị ime obodo Udi nke steeti Enugu; ebe pastọ ahụ gburu ya egbu bụ Maazị Uchenna Chukwuma (gbárá ahọ iri abụọ na otu) ma bụrụkwa onye obodo Amagunze dị n'okpuru ọchịchị ime obodo 'Nkanu East' nke steeti Enugu. Ha abụọ bikwà na mpaghara Umusiome dị na Nkpor, n'okpuru ọchịchị ime obodo 'Idemili North' nke steeti Anambra.", "author": "Chidi Igwe", "title": "N'Anambra: Pastọ Egbuola Nwadibịa, Sị Na Ọ Bụ Chineke Gwara Ya Gbuo", "category": "Nchekwa"},
{"text": "Oge a na-agba ya ajụjụ ọnụ banyere ihe mere o jiri gbuo nwadibịa ahụ, ya bụ nwoke kwuru ọ bụ pastọ, ma kọwaa na ọ bụ Chineke zigara ya ka o gbuo nwoke ahụ. O kwuru na nwadibịa ahụ anaghị ekwe ya ñụrụ mmiri tọgbọ iko, nke na ọ na-enyekwuzị ya nsogbu n'ime mmụọ, ma na-egbochikwa ya ịga n'ihu n'ihe nke mmụọ maọbụkwanụ ịkpata ego.", "author": "Chidi Igwe", "title": "N'Anambra: Pastọ Egbuola Nwadibịa, Sị Na Ọ Bụ Chineke Gwara Ya Gbuo", "category": "Nchekwa"},
{"text": "Ndị uweojii gakwazịrị n'ebe ahụ ya bụ ihe nọrọ mee ụbọchị ahụ, ma jiri anya ha hụ ka ọnọdụ siri gbata kwụrụ. E bukwara nwadibịa ahụ ya na ọbara nille juru ya n'ahụ wee gaa ụlọọgwụ Iyi Enu dị n'Ogidi, bụ ebe dọkịta nọrọ wee lelechaa ya ahụ, wee gwa ha na ụkwa a na-apị, na mkpụrụ adịghị ya; nke pụtara na ya bụ nwoke alaala mmụọ. E mechaziere dọnye ozu nwa amadi ahụ n'ụlọ nchekwa ozu dị n'ụlọọgwụ ahụ.", "author": "Chidi Igwe", "title": "N'Anambra: Pastọ Egbuola Nwadibịa, Sị Na Ọ Bụ Chineke Gwara Ya Gbuo", "category": "Nchekwa"},
{"text": "Ndị uweojii ahụ napụtakwara pastọ ahụ mmà ahụ o jiri gbuo ya bụ nwoke, ma werezie okwu ahụ nyefèé n'aka ngalaba 'State Criminal investigation Department' dị n'Awka maka ime nnyocha miri èmì, nke, mgbe e mechaara ya, a kpụpụ ya ụlọikpe, ebe a ga-anọ kpee ya ikpe maka ihe o mere.", "author": "Chidi Igwe", "title": "N'Anambra: Pastọ Egbuola Nwadibịa, Sị Na Ọ Bụ Chineke Gwara Ya Gbuo", "category": "Nchekwa"},
{"text": "Izunna Okafor", "author": "Chidi Igwe", "title": "Ndị Boko Haram Egbuola Ndị Ọrụ Ugbo Iri Na Anọ Na Borno", "category": "Nchekwa"},
{"text": "Mmadụ iri na anọ bụ ndị ọrụ ugbo nọrọ na nsonso a wee zùte ọnwụ mberede ha site n'aka ndị òtù agha isi ekwe ọnwụ bụ Boko Haram. ", "author": "Chidi Igwe", "title": "Ndị Boko Haram Egbuola Ndị Ọrụ Ugbo Iri Na Anọ Na Borno", "category": "Nchekwa"},
{"text": "Nke a bụ nke e mere ka ụwa mara site n'ozi a kụpụrụ ụbọchị Tuzdee site n'aka ndị ọrụ nchekwa obodo  steeti ahụ.", "author": "Chidi Igwe", "title": "Ndị Boko Haram Egbuola Ndị Ọrụ Ugbo Iri Na Anọ Na Borno", "category": "Nchekwa"},
{"text": "Dịka ya bụ ozi siri kọwaa, ndị agha isi ekwe ọnwụ ahụ bụ Boko Haram jidèrè ndị ọrụ ugbo mmadụ iri na ise ebe ha nọ n'ugbo ha elekọta ma na-agba ihe ha kụrụ n'ubì mmiri, na Ngwom, nke jiri kilomita iri na anọ wee dị anya n'isi obodo steeti Borno bụ Maiduguri. Ka ha jidechara ndị ọrụ ugbo ahụ, ha tinyèrè ha niile mmà n'olu, ma bepu ha isi ozigbo ozigbo.", "author": "Chidi Igwe", "title": "Ndị Boko Haram Egbuola Ndị Ọrụ Ugbo Iri Na Anọ Na Borno", "category": "Nchekwa"},
{"text": "Ozi ahụ mere ka a mara na ọ bụ mmadụ iri na anọ n'ime mmadụ iri na ise ahụ nwụrụ, ebe otu onye fọrọ afọ nọzịkwa n'ọnọdụ 'ọdị ndụ ọnwụ ka mma' n'ihi na ha jiri mma wee  bèé ya gwoogwoo. Eleghị anya, ha chere na ọ nwụọla, tupu ha hapụzie ya n'ogbu ọbara.", "author": "Chidi Igwe", "title": "Ndị Boko Haram Egbuola Ndị Ọrụ Ugbo Iri Na Anọ Na Borno", "category": "Nchekwa"},
{"text": "E mezịrị ka a mara na e buruzịrị ya bụ nwa amadi dị ndụ wee gaba n'ụlọọgwụ ozigbo maka ilekọta ya anya na inye ya ọgwụgwọ.", "author": "Chidi Igwe", "title": "Ndị Boko Haram Egbuola Ndị Ọrụ Ugbo Iri Na Anọ Na Borno", "category": "Nchekwa"},
{"text": "Ọ dị mwute na ndị agha ọlụọ ọlaa Boko Haram na ndị òtù 'Islamic State West Africa Province (ISWAP)' malitezịrị idè na igbusi ndị ọrụ ugbo, ndị ogbu osisi na ndị na-achị ehi, n'ihi na ha kwuru na ndị ahụ na-enyocha ha n'ụzọ nzuzo n'ime ọhịa, wee ga na-agwa ma na-enyekwa ndị ọrụ nchekwa maka ihe nzuzo banyere ha, n'ụdị iji nyere ha (ndị ọrụ nchekwa) aka memìlaa ha bụ ndị agha isi ekwe ọnwụ.", "author": "Chidi Igwe", "title": "Ndị Boko Haram Egbuola Ndị Ọrụ Ugbo Iri Na Anọ Na Borno", "category": "Nchekwa"},
{"text": "Ọ dị nchèta na ndị agha isi ekwe ọnwụ a egbuola mmadụ karịrị puku iri atọ na isii (36, 000), bibie ọtụtụ ihe, ma tinyekwa mmadụ karịrị nde abụọ n'ọnọdụ enweghị ebe obibi, kemgbe ahọ 2009 ", "author": "Chidi Igwe", "title": "Ndị Boko Haram Egbuola Ndị Ọrụ Ugbo Iri Na Anọ Na Borno", "category": "Nchekwa"},
{"text": "Ya bụ nsogbu agbasawanyekwala ruo ụfọdụ obodo ndị ọzọ gbara Nigeria gburugburu, nke gụnyere Niger, Chad na Cameroon, bụzị nke mere e jiri guzobe òtù ọrụ nchekwa e jikọtara ọnụ na mpaghara ahụ, iji buso ha bụ ndị ọjọọ agha. ", "author": "Chidi Igwe", "title": "Ndị Boko Haram Egbuola Ndị Ọrụ Ugbo Iri Na Anọ Na Borno", "category": "Nchekwa"},
{"text": "Mana ka ọ dị ta, ndị ọjọọ a ka na-akpakwa ike ọjọọ, ma na-egbusikwa mmadụ; mana isi ekweghịkwa ha onwe ha ọnwụ, dịka aha ha siri dị, bụ ndị agha isi ekwe ọnwụ.", "author": "Chidi Igwe", "title": "Ndị Boko Haram Egbuola Ndị Ọrụ Ugbo Iri Na Anọ Na Borno", "category": "Nchekwa"},
{"text": "Izunna Okafor", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "Ọ bụ ihe doro anya na ụbọchị niile nwèrè ike bụrụ nke onye ohi, mana otu ụbọchị ga-abụrịrị nke onye nwe ụlọ, maka na ọ na-abụ ihe emeghị n'izù, ò méé n'ọnwa.", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "O wee bụrụ etu ahụ ka aka ndị uweojii steeti Anambra siri nwụchikọọ mmadụ abụọ a na-enyo enyo na aka ha dị n'ogbugbu ahụ e gburu otu nwa amadi a maara dịka Maazị Azubuike Ekwegbalu.", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "Nke a bụ nke e mere ka ụwa mara site n'ọnụ onye na-ahụ maka mmekọrịta ọhaneze na ndị uweojii na steeti ahụ, bụ Maazị Haruna Mohammed, site n'ozi ọ kụpụụrụ ndị nta akụkọ na nsonso a bànyéré nke ahụ.", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "Ọ dị ncheta na onye/ndị omekoome nọrọ n'abalị iteghete nke ọnwa asatọ nke ahọ a wee gbuo Maazị Ekwegbalụ, bụ nnukwu onye enyemaka pụrụ iche nye Gọvanọ Willie Obianọ n'ihe gbasaara nchekwa. Ya bụ nwa amadi gbara ahọ iri anọ na atọ ka e kwuru na ọ bụ onye obodo Ogbunike dị n'okọuru ọchịchị Oyi, ma bụrụkwa onye e gburu n'ebe obibi ya dị n'Awka bụ isi obodo steeti Anambra, n'àgbàtà elekere mbụ na elekere abụọ nke ime abalị.", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "Dịka Maazị Mohammed siri kwuo, ndị uweojii banyere ọrụ ozigbo iji nwụchikọọ ndị kpara arụ ahụ. O mezịrị ka ha mara na ha nọrọ na nsonso a wee nwụchikọọ mmadụ abụọ a na-enyo enyo na aka ha dị n'ogbugbu ahụ e gburu nwa amadi ahụ.", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "O kwuru na mmadụ abụọ ahụ e jidere gụnyèrè Maazị Osita John (bụ nwata nwoke gbara ahọ iri abụọ na otu, ma bụrụkwa onye Ifite-Ọgwarị dị n'okpuru ọchịchị ime obodo Ayamelum nke steeti Anambra, ma biri na mpaghara Agụ Awka); na Maazị Achewa Musa (bụ nwata nwoke gbara ahọ iri abụọ na asaa ma bụrụ onye Abinsel dị n'okpuru ọchịchị Guma nke steeti Benue, ma biri na mpaghara Amansea Garki na steeti Anambra).", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "O kwuru na ndị ahụ ekwetala ma gbaa akaebe na ọ bụ ha gburu ya bụ nwoke oge ha wakpòrò ya n'ebe obibi ya ma were mmà sụọ ya n'afọ, sụgide ya, ma sụgbuo ya, n'ihi okwu banyere otu nzuzo. Ha jikwara ekwentị ya abụọ wee pụọ oge ha gbuchara ya.", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "Ihe dị iche iche e nwetara n'aka ndị ahụ gụnyèrè ekwentị abụọ nke nwa amadi ahụ ha gburu egbu, na otu obere mma dị nkọ a na-enyo ènyò na ọ bụ ya ka ha jiri wee sụgbuo ya bụ nwoke ụbọchị ahụ.", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "SP Mohammed mekwazịrị ka a mara na a ka na-eme nnyòcha bànyere arụrụala ahụ, ma sịkwa na a ga-akpụpụ ndị ahụ ụlọikpe ma ọ bụrụ na e mechaa nnyocha ahụ, ebe a ga-anọ jiri usoro iwu wee gwọọ ha ji mmanụ.", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "N'okwu nke ya, onyeisi uweojii na steeti Anambra, bụ CP John Abang mere ka a mara na e nweghị ebe nzuzo ọbụla maka ndị ohi, ndị arụrụala, ndị otu nzuzo, nakwa ndị omekome ndị ọzọ dị iche iche n'ime steeti Anambra.", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "O nyekwara ndụmọdụ ka onye ọbụla hie asaa n'anya n'ihi ihe dị iche iche na-emezị ugbua. Ọ gwakwara onye ọbụla ka ọ kpọtụrụ ha bụ ndị uweojii site n'akàrà ekwentị 07039194332 oge ọbụla ọ hụtara maọbụ dabà na n'ọnọdụ dị añaa, iji gbatara ya ọsọ enyemaka.", "author": "Chidi Igwe", "title": "N'Anambra, Ndị Uweojii Anwụchiela Mmadụ Abụọ Maka Igbu Ọchụ", "category": "Nchekwa"},
{"text": "Izunna Okafor", "author": "Chidi Igwe", "title": "Ọnọdụ Nchekwa: Gọọmenti Anambra Na Ndị Keke Enweela Ọgbakọ", "category": "Nchekwa"},
{"text": "Ọchịchị steeti Anambra nọrọ ụbọchị Wenezdee wee nwee ọgbakọ, ha na ndị na-anyà ụgbọala Keke Napep n'ime steeti ahụ.", "author": "Chidi Igwe", "title": "Ọnọdụ Nchekwa: Gọọmenti Anambra Na Ndị Keke Enweela Ọgbakọ", "category": "Nchekwa"},
{"text": "Ya bụ ọgbakọ bụ nke weere ọnọdụ n'ama egwuregwu Alex Ekwueme dị n'Awka, ma bụrụkwa nke a nọrọ na ya wee tụlee ma tinye okwu ọnụ banyere ihe metụtara òtù ahụ, mpụ na arụrụala, nakwa ọnọdụ nchekwa steeti ahụ.", "author": "Chidi Igwe", "title": "Ọnọdụ Nchekwa: Gọọmenti Anambra Na Ndị Keke Enweela Ọgbakọ", "category": "Nchekwa"},
{"text": "N'okwu ya n'ọgbakọ ahụ, odeakwụkwọ izugbe steeti ahụ, bụ Ọkammụta Solo Chukwulobelu gbarụrụ ihu banyere etu arụrụala na ihe ọjọọ si na-achọzịkwa ịbawanye ụba na steeti ahụ, bụ nke o kwuru na ọtụtụ n'ime ha bụ nke ndị na-eme ya na-eji Keke were eme, dịka izu ohi, ịtọrọ mmadụ, ịgba égbè/ịgbagbu mmadụ, ịma aka àkpa, na ụfọdụ arụrụala na ihe ọjọọ ndị ọzọ dị iche iche.", "author": "Chidi Igwe", "title": "Ọnọdụ Nchekwa: Gọọmenti Anambra Na Ndị Keke Enweela Ọgbakọ", "category": "Nchekwa"},
{"text": "Ọ kpọkuru ndị na-anyà keke na steeti ahụ ka a debànye aha n'usoro 'Anambra State Transport Management Code' (ATMC), n'ihi na nke ahụ ga-enye aka ịma onye bụ onye. Ọ gwakwara ndị ahụ ka ha nye aka ịkpọpụtasị, ikwupụta na ime ka a mara ndị bụ ajọ mmadụ n'ime ha, iji si n'ụzọ dị etu ahụ bèlata arụrụala dị iche iche na-arịzị ibè ya elu ugbua. Ọ gwakwara ha na ọ bụrụ na ha emeghị nke ahụ, maọbụ kwụsị iji keke arụ arụrụala, ị mara na gọọmentị ga-amachi keke ịgba na steeti ahụ", "author": "Chidi Igwe", "title": "Ọnọdụ Nchekwa: Gọọmenti Anambra Na Ndị Keke Enweela Ọgbakọ", "category": "Nchekwa"},
{"text": "N'okwu nke ya, Kọmishọna na-ahụ maka ahịa na azụmahịa, bụ Maazị Uchenna Okafor kwupụtàrà na a màchiela ụtụ niile ha bụ ndị keke na-atụ kwà ọnwa na steeti ahụ, ma gwakwa ha na gọọmenti ga-elebà anya n'ihe dị iche iche metụtara maọbụ na-akpa ha, iji mee ihe banyere ya.", "author": "Chidi Igwe", "title": "Ọnọdụ Nchekwa: Gọọmenti Anambra Na Ndị Keke Enweela Ọgbakọ", "category": "Nchekwa"},
{"text": "Na ntụnye nke ya, onye ndụmọdụ pụrụ iche nye Gọvanọ Willie Obianọ n'ihe gbasaara nchekwa, bụ Chikaodili Anara gwàrà ndị ahụ na-anya keke ka ha họpụta ụfọdụ n'ime ndị isi ọrụ òtù ahụ iji wepụta usoro bụ ịgbà maka ịchọpụta na ịchụpụta ndị ahụ bụ ndị ọjọọ nọ n'ime ha na-arụ arụrụala dị iche iche.", "author": "Chidi Igwe", "title": "Ọnọdụ Nchekwa: Gọọmenti Anambra Na Ndị Keke Enweela Ọgbakọ", "category": "Nchekwa"},
{"text": "A nọkwazịrị ebe ahụ kàá ọgbakọ ọzọ ga-ewere ọnọdụ n'obi gọọmenti steeti ahụ ụbọchị Mọnde n'etiti gọọmenti steeti ahụ na ụfọdụ ndị isi ọchịchị òtù ahụ jikọtara ndị na-anya keke na steeti Anambra.", "author": "Chidi Igwe", "title": "Ọnọdụ Nchekwa: Gọọmenti Anambra Na Ndị Keke Enweela Ọgbakọ", "category": "Nchekwa"},
{"text": "Ya bụ ọgbakọ gụnyèrè ụfọdụ ndị dị iche iche e ji okwu ha agba ìzù na ngalaba nchekwa n'ime steeti ahụ, tinyere ndị na-anyà keke sitere mpaghara ebe dị iche iche na steeti ahụ wee bịa sonye na ya.", "author": "Chidi Igwe", "title": "Ọnọdụ Nchekwa: Gọọmenti Anambra Na Ndị Keke Enweela Ọgbakọ", "category": "Nchekwa"},
{"text": "Izunna Okafor", "author": "Chidi Igwe", "title": "Gọvanọ Obianọ Na Ndị Ọrụ Agha Ala Nigeria Enweela Mkparịtaụka n'Awka", "category": "Nchekwa"},
{"text": "Igbo sị na ọ na-adị mma a gụrụ gụrụ a nọkọọ ma kpakọọ, maka na ọ bụ mmekọrịta ahụ bụ ụtọ nwanne.", "author": "Chidi Igwe", "title": "Gọvanọ Obianọ Na Ndị Ọrụ Agha Ala Nigeria Enweela Mkparịtaụka n'Awka", "category": "Nchekwa"},
{"text": "N'ịgbasò nke ahụ, aka na-achị steeti Anambra bụ Gọvanọ Willie Obianọ nọrọ na nsonso a wee nwee ọgbakọ mkparịtaụka, ya na ụfọdụ ndị selitere isi na ngalaba ọrụ agha ala Nigeria, bụ ndị a maara na bekee dịka 'Senior Course 43 Members' nke ụlọ ọzụzụ na ụlọọrụ ndị ọrụ agha ala anyị dị na Jos, bụ isi obodo steeti Plateau.", "author": "Chidi Igwe", "title": "Gọvanọ Obianọ Na Ndị Ọrụ Agha Ala Nigeria Enweela Mkparịtaụka n'Awka", "category": "Nchekwa"},
{"text": "Mmemme mkparịtaụka ahụ bụ nke weere ọnọdụ n'obi gọọmenti dị n'Awka, ma bụrụkwa nke ndị dị iche iche selitere isi n'ọchịchị steeti ahụ na na ngalaba nchekwa sonyere na ya.", "author": "Chidi Igwe", "title": "Gọvanọ Obianọ Na Ndị Ọrụ Agha Ala Nigeria Enweela Mkparịtaụka n'Awka", "category": "Nchekwa"},
{"text": "N'okwu ya n'ebe ahụ, Gọvanọ Obianọ kọwara nchekwa dịka ihe dị oke mkpà n'obodo ọbụla chọrọ agamnihu, maka na ọ bụ ebe udo na nchekwa dị ka ọganihu na-adị. O mere ka a mara ihe dị iche iche o mepụtagoro na ngalaba nchekwa steeti ahụ, nke mezịrị ka ya bụ sreeti bụrụ ejiamaatụ ma bụrụkwa steeti kachara nwee ezi ọnọdụ nchekwa n'ala Nigeria.", "author": "Chidi Igwe", "title": "Gọvanọ Obianọ Na Ndị Ọrụ Agha Ala Nigeria Enweela Mkparịtaụka n'Awka", "category": "Nchekwa"},
{"text": "O kwezịrị ụmụafọ Anambra na ndị bi na steeti ahụ nkwà ịga n'ihu hụ na a na-enwe ezi ọnọdụ nchekwa bụ ịgba na steeti ahụ, ma nchekwa ndụ, nchekwa akụnụba na nchekwa ihe dị iche iche ha si na ya achụta ego.", "author": "Chidi Igwe", "title": "Gọvanọ Obianọ Na Ndị Ọrụ Agha Ala Nigeria Enweela Mkparịtaụka n'Awka", "category": "Nchekwa"},
{"text": "Njem ahụ ndị agha ahụ bịara so n'otu n'ime ihe ọmụmụ ha na-eme, ma bụrụkwa nke ha sigoro na ya nọọ na steeti ahụ mkpụrụ ụbọchị olenaole. Njem ahụ bụ nke 'Brigadier General John Oluwasegun Adeyomo' duru ndị agha ahụ wee bịa, ma bụrụkwa nke ndị sonyere na ya gụnyèrè la ụmụakwụkwọ ọrụ agha ala anyị ma ụfọdụ ndị nkụzi ha.", "author": "Chidi Igwe", "title": "Gọvanọ Obianọ Na Ndị Ọrụ Agha Ala Nigeria Enweela Mkparịtaụka n'Awka", "category": "Nchekwa"},
{"text": "N'okwu nke ya, Brigadier General Adeyomo kọwàrà na ya bụ njem bụ nke ha na-abagide na mgbe na mgbe, ma bụrụkwa nke ebumnobi ya bụ iji kwàlite ntozuoke, nakwa iji mezupụta ihe iwu na-achị ọrụ agha ala Nigeria kwuru.", "author": "Chidi Igwe", "title": "Gọvanọ Obianọ Na Ndị Ọrụ Agha Ala Nigeria Enweela Mkparịtaụka n'Awka", "category": "Nchekwa"},
{"text": "Izunna Okafor", "author": "Chidi Igwe", "title": "Ndị Uweojii Anambra Ejidela Nwaanyị Chọrọ Ire Nwa Ya N150, 000 Maka Agụụ", "category": "Nchekwa"},
{"text": "Ndị ọrụ uweojii n'ime steeti Anambra nọrọ na nsonso a wee nwụchikọọ otu nwaayị maka ịkpa nkàtà ire nwa ya ọ mụrụ ọhụrụ ego dị otu narị puku naịra na iri ise (N150,000) n'ihi agụụ na ihe isi ike.", "author": "Chidi Igwe", "title": "Ndị Uweojii Anambra Ejidela Nwaanyị Chọrọ Ire Nwa Ya N150, 000 Maka Agụụ", "category": "Nchekwa"},
{"text": "Nke a bụ nke e mere ka ụwa mara site n'ọnụ SP Haruna Mohammed, bụ onye na-ahụ maka mmekọrịta ọhaneze na ndị uweojii n'ime steeti Anambra, bụ onye kụpụrụ ozi na nsonso a bànyere arụrụala ahụ na mnwụchi ahụ a nwụchiri ya bụ nwaanyị.", "author": "Chidi Igwe", "title": "Ndị Uweojii Anambra Ejidela Nwaanyị Chọrọ Ire Nwa Ya N150, 000 Maka Agụụ", "category": "Nchekwa"},
{"text": "Dịka o siri kọwaa, nwaanyị ahụ, bụ Emila Sunday (kwúrú na ya dị ahọ iri abụọ na otu) bụ onye steeti Akwa Ibom, ma bụrụkwa onye aka ndị uweojii kpààrà n'Ojoto, dịka ọ na-akpà nkìtà ire obere nwa ya nwoke gbara naanị ọnwa atọ. O mere ka a mara na ọ bụ oge ndị uweojii nwetara ozi banyere nke ahụ, ka ha wụchàrà n'ebe ahụ ma nwụchie ya. ", "author": "Chidi Igwe", "title": "Ndị Uweojii Anambra Ejidela Nwaanyị Chọrọ Ire Nwa Ya N150, 000 Maka Agụụ", "category": "Nchekwa"},
{"text": "O kwukwara na oge a gbara ya ajụjụ ọnụ, na ya bụ nwata nwaanyị kwuru na ọ bụ maka ihe isi ike, ụbịam na agụụ ka o jiri chọọ ire nwa ya ahụ, ka o wee hụ ego ọ ga-eji zọọ isi onwe ya ma bàkwárá onwe ya úrù.", "author": "Chidi Igwe", "title": "Ndị Uweojii Anambra Ejidela Nwaanyị Chọrọ Ire Nwa Ya N150, 000 Maka Agụụ", "category": "Nchekwa"},
{"text": "Otu ọ dị, ndị uweojii napụtara nwatakịrị ahụ n'aka nne ya, ma ahụ zùkwàrà ya oke. Ha abụọ nọzịkwà n'aka ha bụ ndị uweojii ugbua, ebe nnyòcha ka na-agakwa n'ihu iji chọpụta ihe ndị ọzọ e kwesiri ịma bànyere okwu ahụ, nke mgbe e mechaara ya, a marazie ọnọdụ a ga-edebe ya bụ nwaanyị na nwa ya.", "author": "Chidi Igwe", "title": "Ndị Uweojii Anambra Ejidela Nwaanyị Chọrọ Ire Nwa Ya N150, 000 Maka Agụụ", "category": "Nchekwa"},
{"text": "Izunna Okafor", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "Ọkaikpe Nkwụmọtọ na steeti Anambra, bụ Ọkaikpe Onochie Manasseh Anyachebelu nọrọ na nsonso a wee gbapegharịa ụlọikpe majie dị n'Ụkpọr, bụ 'Ukpor Magistrates' Court, n'okpuru ọchịchị 'Nnewi South' na steeti Anambra, bụ nke e dozigharịrị edozigharị ma mee ka ọ dịkwa ọhụụ.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "Ya bụ ụlọikpe bụ nke e dozigharịrị site n'aka gọọmenti ọchịchị obodo Ụkpọr, bụ 'Ukpor Improvement Union' (U.I.U.) ma bụrụkwa nke nwezịrị oche ọhụrụ ugbua, nwee ọtụtụ ohèrè maka ndị ịdọba ụgbọala, nwee ebe a na-aga mposi, nwee igwè na-enye ọkụ, tínyéré ya bụ ụlọ n'onwe ya, bụ nke e siri n'isi dozigide wee ruo n'ala ma tekwa ya uhie mara mma nke ukwuu, tinyéré ụfọdụ ihe ndị ọzọ e ji enyere ndụ aka e tinyere n'ebe ahụ.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "N'okwu ya na mmemme ahụ, onyeisi ọchịchị obodo ahụ, bụ Maazị Emmanuel Nwachukwu mere ka a mara na ala ebe ahụ ụlọikpe ahụ dị bụ onyinye afọ ofùfò nke Ụmụnna Dara Okpara (ndị jibụrụ ebe ahụ mere ama ezumeezu ya) nyere ndị ogbè Umuhu, bụ ndị nyekwara ya ndị Ukpor dịka onyinye afọ ofufo; ha bụ ndị Ukpor wee nyezie ya gọọmenti steeti Anambra, e wee rụzie ya bụ ụlọikpe n'ebe ahụ", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "Dịka o siri kọwaa, inye ya bụ onyinye si n'aka fere aka bụ nke ebumnobi ya bụ iji hụ na e nwere  Ụlọikpe n'Ukpor, iji bèlatara ụmụafọ obodo ahụ nakwa ndị obodo ọzọ gbara ha gburugburu ihe isiike ha na-agabiga n'ịchọrọ ikpe nkwụmọtọ gaba ebe tere aka.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "Dịka ọ na-ekele ndị tụnyere ụtụ n'otu ụzọ maọbụ nke ọzọ iji hụ na ọrụ idozigharị ụlọikpe ahụ gara nke ọma, Maazị Nwachukwu fọrọ ekele n'ụkpa wee bunye Ọkaikpe Anyachebelụ maka ịza ọkpụkpọ oku ha wee bịa sonye na mmemme ahụ.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "O gosipụtara olileanya o nwere na site n'ezi ọnọdụ ụlọikpe ahụ nọzị na ya ugbua, na a ga-ebulizị ya ka ọ nọrọ n'ogoogo ịbụ 'Ukpor Magisterial District', bụkwa nke ọ rịọrọ Ọkaikpe Anyachebelụ ka o meere ha dịka o siri kwesi ekwesi, n'ihi na o teelarị ha ji atụ anya ihe dị etu ahụ.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "Na nzaghachi, Ọkaikpe Anyachebelu mèrè ka a mara na ihe a rụrụ ma n'ime ụlọikpe ahụ ma na mpụta ya tụrụ ya anya maka na ebe niile ahụ bụzị sọ mma. O kelèrè ndị Ukpọr maka ọmarịcha ọrụ ahụ, ọbụladị dịka ọ kpọkùrù ndị obodo ndị ọzọ ka ha nyere gọọmenti aka n'ọrụ site n'idozigharị maọbụ imezigharị ụfọdụ ihe adịchaghị ka ha siri kwesi n'obodo ha dị iche iche, n'ihi na otu onye anaghị achụ ngwere mgbahige aja", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "O kwere nkwa na ya ga-azọpụ ụkwụ banyere arịrịọ ahụ ndị Ụkpọr rịọrọ ya maka ibuli ụlọikpe ahụ n'ogoogo ịbụ 'Ukpor Magisterial District', mana o chètàkwààrà ha na e nwere usoro dị iche iche a na-agbaso ma nwekwa ihe dị iche iche a na-eme tupuu e nweta ya. O kwere nkwà na ngwangwa ha gbasòrò ya bụ usoro ma mezuo ihe ndị ahụ, ihe ahụ ha na-achọ ga-eru ha aka ozigbo, dịka o siri kwesi ekwesi.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "N'okwu nke ya na mmemme ahụ, onyeisioche òtù 'Nigerian Bar Association' (NBA) ngalaba nke Nnewi, bụ Maazị Kingsley Awuka Esq., gosipụtara obi añụrị ya banyere ọnọdụ ụlọikpe ahụ ugbua, ma kwuo na a ga na-ekpezị ikpe ebe ahụ kwá ụbọchị ọrụ ọbụla, karịa ịdị na-emezị ya na mbugharị na mbugharị maọbụ a gụrụ gụrụ. O kwuru na ya bụ ụlọikpe ga-enyekwa aka kwalite ọrụ ikpe na mpaghara ahụ na steeti ahụ n'ìzùgbe ma mekwazie ka a na-ekpe ikpe ngwangwa.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "Na ntụnye nke ya, onyeisioche nchere oge n'okpuru ọchịchị 'Nnewi South' bụ Maazị Chieloka Henry Okoye kọwàrà ụlọikpe dịka ihe dị mkpa n'obodo ọbụla n'ihi uru dị iche iche ọ bara n'inye ndị mmadụ ikpe nkwụmọtọ na n'ibèlata mpụ na arụrụala n'obodo.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "Dịka ọ na-akpọku ndị mmadụ ka ha na-aga n'ụkọikpe oge ọbụla ha nwere nsogbu dị añaa, karịa iji aka ha na-eme ihe iwu akwadòghị, Maazị Okoye kwuru na ọchịchị ya ga-azọpụ ụkwụ ma gbasie mbọ ike ịhụ na e nwere ya bụ 'Magisterial District' na mpaghara okpuru ọchịchị ahụ.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "N'akụkụ nke ya, otu onye sitere obodo ahụ, ma bụrụkwa onye na-anọchite anya ọgbọ nta nkwàdo 'Nnewi South' nke abụọ n'ụlọ omeiwu steeti ahụ, bụ Johnbosco Akaegbobi kpọpụtasịrị ọtụtụ ihe dị iche iche ọchịchị nọ ugbua n'obodo ahụ, nke Maazị Emma Nwachukwu mepụtagoro, ma kelee ha maka ezi ọrụ ahụ, ọkachasị nke a ha rụrụ na nsonso a iji mee ka ya bụ ụlọikpe chawapụ.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "O kwere nkwà na ya onwe ya ga-entinye aka ma tinyekwa ijè ụkwụ, iji nweta ihe ahụ ha na-arịọ ka e nye ha, bụ 'Ukpor Managerial District', bụkwa nke o mere ka a mara na ya na Ọkaikpe Anyachebelụ akpaala banyere ya n'oge gara aga.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "Ndị ọzọ sonyere na mmemme ahụ gụnyèrè eze ọdịnala Ukpor, bụ Igwe Igwe Felix Chinedu Onyimmadu; onye Majie na-elekọta ụlọikpe ahụ, bụ Ọkaiwu E.C. Okwudili Esq.; onye a họpụtara ọhụụ ịchị obodo ahụ, bụ Maazị Ignatius Nwawulu; ụfọdụ ndị e ji okwu ha agba izu n'obodo ahụ, nke gụnyere Dim Nna O. Nnakife; Maazị Mortimer Muojekwu, tinyere ọtụtụ ndị ọzọ.", "author": "Chidi Igwe", "title": "Anyachebelu Agbapeela Ụlọikpe Majie Dị n'Ụkpọr", "category": "Nchekwa"},
{"text": "By Izunna Okafor", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "Ndị uweojii steeti Anambra nọrọ na nsonso a wee nwụchie mmadụ iri na isii a na-enyo enyo na ha bụ ndị adịgboroja na-ana ụtụ n'ụzọ iwu akwadòghị, ma sikwazie n'ụzọ dị etu ahụ na-anapụsị ụmụ mmadụ ego ha tara ahụhụ wee kpata.", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "Nke a bụ nke e mere ka ụwa mara site n'ozi onye na-ahụ maka mmekọrịta ọhaneze na ndị uweojii n'ime steeti Anambra, bụ Maazị Haruna Mohammed kụpụụrụ ndị nta akụkọ na nsonso a.", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "Dịka o siri kọwaa n'ozi ahụ, ndị ahụ bụ ndị e jidere na mpaghara ebe dị iche iche n'Ọnịsha, nke gụnyere mpaghara isi àkwà mmiri Niger, mpaghara 'Upper Iweka', mpaghara 'Owerri Road' na mpaghara ebe ndị ọzọ, site n'aka ndị uweojii ahụ, nke ọ bụ ACP John Ogbuagbaka duru ha wee gaa.", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "Ọ gara n'ihu kọwaa na ọ bụ ụbọchị Mọnde ka a nwụchikọrọ ndị ahụ, ma mee ka a mara na a ga-akpụpụ ha ụlọikpe ma e mechaa nnyocha banyere ihe ahụ ha mere, ebe a ga-anọzị wee nye ha ọnọdụ ruru ha, dịka ihe ha mere siri dị.", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "N'okwu ya banyere nke ahụ onyeisi ndị uweojii na steeti Anambra, bụ CP John Abang kọwàrà na njide ahụ e jidere ndị ahụ dịka nke dabàrà adabà n'ịgbasò ntụziaka gọọmenti steeti Anambra na iwu ya megide ịna ụtụ n'ụzọ iwu akwadòghị na ịpụnara ụmụ mmadụ aka ha dị ọcha ego site n'aka ndị omekoomè, bụ ndị na-ebugharị onwe ha n'ụdị na ha bụ ndị ọna ụtụ gọọmenti steeti ahụ.", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "O kwukwara na mnwụchi ahụ a nwụchiri ha bụ ndị wàyo dabàkwàrà adabà n'ọmarịcha atụmatụ ahụ gọọmentị steeti ahụ, ndị ọrụ uweojii na ndị ọrụ nchekwa ndị ọzọ ji n'aka, ịchụ mpụ na arụrụala ọsọ ụkwụ erughịala na steeti ahụ. ", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "Dịka ọ na-akọwa na ndị ahụ e jidere ga-ahụ ihe ọkụ ji ntị oke eme, CP Abang dọkwazịrị aka na ntị ka ndị ọzọ na-eme ihe dị etu ahụ sepù aka na ya, n'ihi na onye ọbụla e jidere ga-enweta ntaramahụhụ dị ukwuu, dịka ihe o mere siri dị, nà ụgwọ ọrụ so ya, dịka ọ dị n'akwụkwọ iwu.", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "N'akụkọ dịkwa ka ibè ya, ndị uweojii Anambra jidèkwàrà ma kpụgharịa mmadụ abụọ na-egwu ndị mmadụ wàyó n'Ọnịsha.", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "Mmadụ abụọ ahụ, nke gụnyere Dọkịta Ifeanyi Mmadu (gbara ahọ iri ise na anọ) na Maazị Linus Onyekwere (gbara ahọ iri isii na asatọ) bụ ndị steeti Imo ma biri n'Anambra, ma bụrụ ndị e kwuru na ha ji aha ụlọọrụ adịgboroja abụọ wee na-egwù ndị mmadụ ojoro, ma na-anapụsịkwa ha ego ha tara ahụhụ kpata.", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "Akụkọ kọrọ na mmadụ abụọ ahụ na-agwa ndị mmadụ na ha nwere ụlọọrụ nnọrọonwe abụọ a kpọrọ 'Common Wealth of Nationsn' na 'World Wide Organization', nke bụgbàdò ụlọọrụ adịgboroja, ma bụrụkwa nke ha sitere na ya wee na-aghọgbu ndị mmadụ aka ha dị ọcha, ma na-amịkọsịkwa ha ego site n'ụzọ dị iche iche.", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "Mmadụ abụọ a, dịka e siri kọọ, nọrọ n'ọnwa Septemba ahọ 2020, wee gwuo ótù nwoke lagoro ezumike nke n'ọrụ, bụ Maazị Emmanuel Nnonyelum ojoro, kapụ ya ego dị otu nde naịra, narị puku naịra anọ na puku naịra isii (N1, 406, 000), site n'ịsa ya isi, tụọrọ ya asị na o nwere ihe ha na-onyeisi ala Nigeria n'oge gara aga, bụ Goodluck Jonathan na-apịkọ, nwoke wee chee na ótù bụ ezie, ha wee si etu ahụ rie ma tichaa ya ozigbo, larié.", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "Ka ọ dị taa, nnyocha ka na-agakwa n'ihu banyere ihe ahụ ndị ahụ mere, nke mgbe e mechara ya, a kpụpụ ha ụlọikpe ozigbo.", "author": "Chidi Igwe", "title": "Ndị Uweojii Anambra Anwụchiela Ndị Ohi Iri Na Isii, Ndị Wayo Abụọ", "category": "Nchekwa"},
{"text": "Izunna Okafor", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "Aka na-achị steeti Anambra, bụ Gọvanọ Willie Obianọ akpọkuola ụlọọrụ nsọnyụ ọkụ steeti ahụ ka ha jisie ike n'ọrụ ma welitekwuo aka n'usoro inye ọhaneze nkuzi ihe ha kwesiri ịma banyere igbòchi ọkụ ọgbụgba kpamkpam na steeti ahụ.", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "Gọvanọ Obianọ nyere ndụmọdụ a n'okwu ya na mmemme nchịkọta ọzụzụ na agụmakwụkwọ mmadụ otu narị na iri abụọ (120) e were n'ọrụ ọhụrụ n'ụlọọrụ nsọnyụ ọkụ steeti ahụ, ma bụrụkwa nke weere ọnọdụ n'ama egwuregwu Alex Ekwueme dị n'Ọka (Awka) bụ isi obodo steeti ahụ.", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "Gọvanọ Obianọ, nke onye nọchitere anya ya bụ osote ya bụ Dọkịta Nkem Okeke mere ka a mara na ọnụọgụgụ ọkụ ọgbụgba n'ime steeti ahụ dịzị ala ugbua karịa ka ọ dị na mbụ, ma kelee ndị ọrụ nsọnyụ ọkụ steeti ahụ maka nke ahụ, ọbụladị dịka o cheteere ha na ha ka nwekwara ọtụtụ ọrụ chere ha n'ihu, ọkachasị dịka o siri metụta ịkọwara ọhaneze ihe ha kwesiri ịma banyere ọkụ ọgbụgba, na ime ka ihe banyere ọkụ ọgbụgba bụrụ akụkọ mgbeochie n'ime steeti ahụ.", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "Ọ kpọpụtasịrị ihe dị iche iche ọchịchị ya megoro iji kwàdo ma kwalite arụmọrụ ụlọọrụ ahụ na ọdịmma ndị ọrụ nsọnyụ ọkụ, nke gụnyere itute ọtụtụ akụrụngwa na ụgbọala ha ji arụ ọrụ, na ịzụtakwa ọtụtụ ndị ọhụrụ, itute ọtụtụ ụlọọrụ nsọnyụ ọkụ na mpaghara ebe dị iche iche na steeti ahụ, inye ntụziaka ka e tinyekwuo ego n'ụgwọ ọnwa na ego mmachi akpa a na-akwụ ndị ọrụ nsọnyụ ọkụ steeti ahụ, na inye ntụziaka ka e wèé mmadụ 120 ọhụrụ n'ọrụ nsọnyụ ọkụ steeti ahụ, bụ ndị ahụ a na-eme mmemme ịchịkọta agụmakwụkwọ ha ụbọchị ahụ, tinyere ọtụtụ ihe ndị ọzọ ọchịchị ya megoro.", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "O mere ka a mara na ọ bụ ọrịa korona mere iwè n'ọrụ na inye ọzụzụ ahụ jiri gbuo ogè, ma kelee Chineke na ya bụ nkwà na ntụziaka abịala na mmezù.", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "O kwere nkwà na ọchịchị ya ga-aga n'ihu ịkwàdo ụlọọrụ nsọnyụ ọkụ steeti ahụ, n'ihi ezi mkpa ọ dị nà ezi ọrụ ya n'ichekwa ndụ na akụnụba ụmụafọ steeti ahụ, ọbụladị dịka ọ kpọkuru ndị ahụ e were n'ọrụ ọhụrụ ka ha were ezi ihe dị iche iche ha mụtara site ọzụzụ ahụ e nyere ha wee rụọ ọrụ ha nke ọma dịka ndị nsọnyụ ọkụ na steeti ahụ.", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "N'okwu nke ya, onyeisi ụlọọrụ nsọnyụ ọkụ steeti ahụ, bụ 'Air Vice Marshall' Ben Chiobi kèlèrè Gọvanọ Obianọ maka nkwàdo dị iche iche ọ na-enye ụlọọrụ ahụ; ma kelekwa ya maka etu o si akwàlite ọdịmma, ọnọdụ obibindụ na arụmọrụ ndị ọrụ nsọnyụ ọkụ steeti ahụ, bụ nke pụtara ihè n'ihe dị iche iche o megooro ha kemgbe ọ batara n'ọkwa ọchịchị.", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "O mere ka a mara na owuwe ahụ e wèrè ndị ọrụ nsọnyụ ọkụ ọhụrụ ahụ ga-enye aka n'ụzọ pụrụ ichè ime ka e nwee ọnụọgụgụ ndị ọrụ zuruokè na ngalaba ụlọọrụ nsọnyụ ọkụ dị iche iche na steeti ahụ, nye aka kwàlite atụmatụ ịkụziri ndị mmadụ ihe ha kwesiri ịma banyere ọkụ ọgbụgba, ma nyekwa aka kwalite arụmọrụ nke ụlọọrụ ahụ, dịka o siri metụta ịsọnyụ ọkụ na igbòchì ọkụ ọgbụgba na steeti ahụ.", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "N'akụkụ nke ya, onyeisi nsọnyụ ọkụ na steeti ahụ, bụ Injinia Martin Agbili mèrè ka a mara na ndị ahụ e were n'ọrụ ọhụrụ ga-aga n'ihu ịmụtàkwu ọtụtụ ihe dịka ha na-agawanye n'ihu n'ọrụ ahụ. Ọ dụrụ ha ọdụ ka ha were ọnụnụ ọkụ n'obi wee, ịdị ngwangwa, na ịdị uchu wee rụọ ọrụ ha, iji kwalite nchekwa ndụ na akụnụba ụmụafọ steeti ahụ. Ọ gwakwazịrị ha ka ha na-adị njikere oge niile, n'ihi na a pụrụ ịkpọtụrụ ha maka ọrụ nsọnyụọkụ oge ọbụla ya bụ ọdachi dapụtara.", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "N'okwu ọ gwara ndị nta akụkọ, Ọkaokwu ụlọ omeiwu steeti Anambra, bụ 'Rt. Hon.' Uchenna Okafor chètèèrè Ndị Anambra na ọkọchị ka dịkwà, ma chetakwara ha mkpà ọ dị na ha kere nkwụchà ma na-akpachapụ anya n'ihe bụla ha na-eme. Ọ dụrụ ha ọdụ ka ha nyere ndị ọrụ nchekwa aka n'ọrụ igbochi ọkụ ọgbụgba, site n'irube isi n'ozuzuoke nye ntụziaka niile ndị ọrụ nsọnyụ ọkụ na-enye na mgbe na mgbe site n'usoro nzikọrịta ozi dị iche iche, banyere igbochi ọkụ ọgbụgba.", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "Ndị dị iche iche sonyere na mmemme ahụ gụnyere onyeisi ọrụ oyibo na steeti ahụ, bụ Ọkaiwu Harry Uduh; Kọmishọna na-ahụ maka ahịa na azụmahị, bụ Maazị Uchenna Okafor; onyeisioche ọhụrụ Ọhaneze Ndị Igbo n'Anambra, bụ Maazị Emeka Udodeme; onyeisi ụlọ mgbasaozi 'Anambra Broadcasting Service', Maazị Uche Nworah, tinyere ọtụtụ ndị ọzọ e ji okwu ha agba ìzù na ndị nnọchianya ụlọọrụ nchekwa dị iche iche na steeti ahụ.", "author": "Chidi Igwe", "title": "Obianọ Akpọkuola Ndị Ọrụ Nsọnyụ Ọkụ Ka Ha Dịwanye Uchu n'Ọrụ", "category": "Nchekwa"},
{"text": "Izunna Okafor", "author": "Chidi Igwe", "title": "Buhari Achụọla Ndị Isi Ọrụ Ngalaba Nchekwa, Kpọlite Ndị Ga-Anọchi Anya Ha", "category": "Nchekwa"},
{"text": "Igbo sị na ọ na-adị mma a sụgide ụtara, e hogharịa ọdụ; ma sịkwa na ọ na-adị mma akpụ kwụọ ụdọ, a chọọr ya mmiri ịkwọ aka.", "author": "Chidi Igwe", "title": "Buhari Achụọla Ndị Isi Ọrụ Ngalaba Nchekwa, Kpọlite Ndị Ga-Anọchi Anya Ha", "category": "Nchekwa"},
{"text": "N'ịgbaso nke a, onyeisiala Nigeria, bụ Muhammadu Buhari achụtuola  mmadụ anọ bụ ndị isi ọrụ ngalaba nchekwa anọ dị iche iche, bụ ndị a maara dịka 'Service Chiefs' n'ọkwa, ma sị ha gazie zuo ike ka ndị ọzọ nwàkwa ike ha.", "author": "Chidi Igwe", "title": "Buhari Achụọla Ndị Isi Ọrụ Ngalaba Nchekwa, Kpọlite Ndị Ga-Anọchi Anya Ha", "category": "Nchekwa"},
{"text": "Nke a bụ nke e kwupụtara site n'ọnụ onye ndụmọdụ pụrụ iche nye onyeisiala n'ihe gbasaara magbasaozi, bụ Maazị Femi Adesina, bụ onye kụpụụrụ ndị nta akụkọ ozi na nsonso a banyere nke ahụ, nke o sitere na ya mee ka a mara na onyeisiala Buhari gwakwara ndị ahụ ka ha laa ezumike nke ozigbo ozigbo.", "author": "Chidi Igwe", "title": "Buhari Achụọla Ndị Isi Ọrụ Ngalaba Nchekwa, Kpọlite Ndị Ga-Anọchi Anya Ha", "category": "Nchekwa"},
{"text": "Adesina nyere aha ndị ahụ a chụturu n'ọkwa dịka 'General' Abayomi Olonisakin bụ onye ji ọkwa 'Chief of Defence Staff' nke pụtara onyeisi ndị ọrụ nchekwa gburugburu ala Nigeria; 'Lt-General' Tukur Buratai bụ onye ji ọkwa dịka 'Chief of Army Staff' ma bụrụ onyeisi ndị ọrụ agha ala Nigeria; 'Vice Admiral' Ibok Ekwe Ibas bụ onye ji ọkwa 'Chief of Naval Staff' ma bụrụ onyeisi ndị ọrụ agha mmiri; 'Air Marshal' Sadique Abubakar bụ onye ji ọkwa 'Chief of Air Staff' ma bụrụ onyeisi ndị ọrụ agha ìkùkù.", "author": "Chidi Igwe", "title": "Buhari Achụọla Ndị Isi Ọrụ Ngalaba Nchekwa, Kpọlite Ndị Ga-Anọchi Anya Ha", "category": "Nchekwa"},
{"text": "Dịka o siri kọwaa, onyeisiala Buhari kèlère ndị isi ọrụ a maka agbambọ ha na ntụnye ha mere n'iwètà udo tọrọ atọ na ịkwàlite ezi ọnọdụ nchekwa n'ala Nigeria oge ha nọ n'ọkwa, ma kpee ka ihe ndị ọzọ ha ga-etinye aka na ya n'ọdịnihu gaara ha ịke ọma.", "author": "Chidi Igwe", "title": "Buhari Achụọla Ndị Isi Ọrụ Ngalaba Nchekwa, Kpọlite Ndị Ga-Anọchi Anya Ha", "category": "Nchekwa"},
{"text": "Maazị Adesina mekwara ka a mara na onyeisiala kpọlitekwara ndị ga-anọchi anya ndị ahụ a chụturu n'ọkwa. O nyere aha ndị ahụ dịka 'Major-General' Leo Irabor, onye ga-eji ọkwa dịka 'Chief of Defence Staff'; 'Major-General' I. Attahiru, onye ga-eji ọkwa dịka 'Chief of Army Staff'; 'Rear Admiral' A.Z. Gambo, onye ga-eji ọkwa dịka 'Chief of Naval Staff'; na 'Air-Vice Marshal' I.O. Amao, onye ga-eji ọkwa dịka 'Chief of Air Staff'.", "author": "Chidi Igwe", "title": "Buhari Achụọla Ndị Isi Ọrụ Ngalaba Nchekwa, Kpọlite Ndị Ga-Anọchi Anya Ha", "category": "Nchekwa"},
{"text": "Ọ sị na Buhari nàrà ndị isi ọrụ ọhụrụ ahụ aka maka mkpọlite ahụ a kpọlitere ha, ma gwa ha ka ha jiri ọnụnụọkụ n'obi wee rụọ ọrụ ha n'ikwesi ntụkwasịobi, ma gbasikwa mbọ ike, iji wèta nsogbu ajọ ọnọdụ nchekwa na mpaghara ebe dị iche iche n'ala Nigeria n'isi njedobe n'oge adịghị anya.", "author": "Chidi Igwe", "title": "Buhari Achụọla Ndị Isi Ọrụ Ngalaba Nchekwa, Kpọlite Ndị Ga-Anọchi Anya Ha", "category": "Nchekwa"},
{"text": "Izunna Okafor", "author": "Chidi Igwe", "title": "N'Anambra, Ndị Uweojii Anwụchiela Mmadụ Atọ Maka Ohi", "category": "Nchekwa"},
{"text": "Mmadụ atọ nọ n'aka ndị uweojii steeti Anambra ugbua achaghasị anya ka òké a pịara isi n'ala, dịka a nwụchiri ha na nsonso a maka itinye n'ihe metụtara izu ohi na itinye aka n'ụfọdụ ihe ndị ọzọ na-ewèta ala adịghị mma.", "author": "Chidi Igwe", "title": "N'Anambra, Ndị Uweojii Anwụchiela Mmadụ Atọ Maka Ohi", "category": "Nchekwa"},
{"text": "Ọnụ na-ekwuru ndị uweojii na steeti Anambra, bụ Haruna Mohammed bụ ya gbara nke a n'anwụ site n'ozi ọ kụpụụrụ ndị nta akụkọ na nsonso a n'Awka bụ isi obodo steeti ahụ.", "author": "Chidi Igwe", "title": "N'Anambra, Ndị Uweojii Anwụchiela Mmadụ Atọ Maka Ohi", "category": "Nchekwa"},
{"text": "O kwuru na mnwụchi ahụ a nwụchiri ndị ahụ bụ nke dabara adaba n'ịga n'ihu n'agha ahụ ha bụ ndị ọrụ nchekwa na-ebu megide mpụ na arụrụala na ịchụ ndị omekoome ọsọ ụkwụ erughịala n'ime steeti ahụ.", "author": "Chidi Igwe", "title": "N'Anambra, Ndị Uweojii Anwụchiela Mmadụ Atọ Maka Ohi", "category": "Nchekwa"},
{"text": "O mere ka a mara na mmadụ atọ ahụ a na-enyo enyo bụ ndị a nwụchikọrọ n'abalị iri abụọ na abụọ nke ọnwa a na Nkpor dị n'okpuru ọchịchị 'Idemili North' site n'aka ndị uweojii nọ na mpaghara Isiowulu, site na njikọaka ha na ndị ọrụ nchekwa obodo, oge ha nwètachara òkù mberede banyere akụmakụ ndị omekoomè ahụ, nke mezịrị ka ha wụchaa n'ebe ahụ, ma nwụchikọọ ha.", "author": "Chidi Igwe", "title": "N'Anambra, Ndị Uweojii Anwụchiela Mmadụ Atọ Maka Ohi", "category": "Nchekwa"},
{"text": "O kwuru na mmadụ atọ ahụ  gụnyere Maazị Chukwuebuka Oguejiofor (gbara ahọ iri abụọ na otu, ma bụrụkwa onye obodo Umueshi Abogwu, dị n'okpuru ọchịchị ome obodo 'Ideato North' nke steeti Imo), Maazị Joel Dickson (gbara ahọ iri abụọ ma bụrụ onye obodo Itu Ikpe, dị n'okpuru ọchịchị ime obodo 'Ikot Ekpene North' nke steeti Akwa Ibom), na Maazị Uchenna Uzoechi (gbara ahọ iri na iteghete, biri na mpaghara Okpoko, ma bụrụ onye obodo Aguobu Owa, dị n'okpuru ọchịchị 'Ezeagu North' nke steeti Enugu).", "author": "Chidi Igwe", "title": "N'Anambra, Ndị Uweojii Anwụchiela Mmadụ Atọ Maka Ohi", "category": "Nchekwa"},
{"text": "Ya bụ ọnụ na-ekwuru ndị uweojii gara n'ihu kọwaa na ndị ahụ wakpòrò otu nwoke na Nkpor, zuo ya ohi ma tie ya gwoogwoo, ma si ebe ahụ pụọ, gaa na mpaghara 'Limca Road' Odume, bụ ebe ha nọkwara wee wakpò mmadụ ise ọzọ, tupuu aka ndị uweojii wee nwụchie ha.", "author": "Chidi Igwe", "title": "N'Anambra, Ndị Uweojii Anwụchiela Mmadụ Atọ Maka Ohi", "category": "Nchekwa"},
{"text": "Dịka o siri kọwaa, ihe dị iche iche e nwetara n'aka ndị ahụ gụnyere mmà abụọ, ekwentị atọ, na otu Keke nwere akara efere Owerri 961 WJ, ma bụrụkwa nke ha ji akụ akụmakụ ha.", "author": "Chidi Igwe", "title": "N'Anambra, Ndị Uweojii Anwụchiela Mmadụ Atọ Maka Ohi", "category": "Nchekwa"},
{"text": "N'okwu ya banyere nke ahụ, onyeisi ndị uweojii na steeti Anambra, bụ CP John Abang kelere ndị Anambra maka inyere ndị uweojii na ndị ọrụ nchekwa aka site n'inye ha ozi dị mkpà ga-enye aka ịkwàlite ọrụ nchekwa ha, ma kpọkuo ha ka ha gaa n'ihu ime nke ahụ n'ihi na ọ bụ site n'ụdị njikọaka na ịrụkọ ọrụ ọnụ dị etu ahụ ka a pụrụ isi gaa n'ihu na-enweta mmeri n'agha ahụ a na-ebu megide mpụ na arụrụala n'ime steeti ahụ.", "author": "Chidi Igwe", "title": "N'Anambra, Ndị Uweojii Anwụchiela Mmadụ Atọ Maka Ohi", "category": "Nchekwa"},
{"text": "Dịka ọ na-ekwenwò nkwa na ndị uweojii steeti ahụ agaghị ada mbà n'inye Ndị Anambra ezi nchekwa bụ ịgbà, CP Abang nyekwazịrị ntụziaka ka e nyefèé okwu ahụ n'aka ngalaba 'State Criminal Investigation Department' dị n'Ọka (Awka) maka ime nnyocha miri émi banyere ndị omekoome ahụ na arụrụala ha ahụ ha rụrụ.", "author": "Chidi Igwe", "title": "N'Anambra, Ndị Uweojii Anwụchiela Mmadụ Atọ Maka Ohi", "category": "Nchekwa"},
{"text": "Igbo sị na ọ na-adị mma a sụgide ụtara, e hogharịa ọdụ.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "N'ịgbasò nke a, CP Monday Bala Kuryas, fsi, awụchaala ma malite ọrụ na steeti Anambra dịka onyeisi ọhụrụ nke ndị uweojii na steeti ahụ, ma bụrụkwa onyeisi nke iri abụọ na iteghete steeti ahụ nwègoro, dịka onye jibụ ọkwa ahụ bụzị onye nke e buliri n'ọkwa dị elu ma wegazie ya n'ebe ọzọ.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "N'okwu ya na mmemme mkparịtaụka mbụ ya na ndị nta akụkọ nwere n'isi ụlọọrụ ndị uweojii steeti ahụ dị n'Amawbia, CP Kuryas kelere AIG John Abang, bụ onyeisi ndị uweojii ahụ nke pụrụ àpụ na steeti ahụ na nsonso a, maka ezi agbambọ ya ime ka steeti Anambra bụrụ steeti kachara nwee ezi nchekwa n'ala Nigeria, dịka ọ dị taa.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "Ọ kpọpụtasịrị ụfọdụ ihe a gwagoro ya kacha echere ọnọdụ nchekwa aka mgba na steeti ahụ, nke gụnyere ohi, ịtọrọ mmadụ, otu nzuzo, ịma aka akpà, nsogbu ịzọ ókè ala, nsogbu ịzọ ọchịchị obodo, nsogbu ndị Fulani na-achị ehi na ndị ọrụ ugbo, tinyere nsogbo ndị ọzọ, ma mee ka a mara na ụlọọrụ uweojii steeti ahụ ga-aga n'ihu ịrụsi ọrụ ike n'agha ahụ a na-ebu megide mpụ na arụrụala n'ime steeti ahụ. O kwuru na ọ ga-amàlite ebe onye nke pụrụ apụ rụdobere, ma welitekwuorị aka n'ọrụ ime ka steeti ahụ gaa n'ihu ịnọ n'ọnọdụ ịbụ steeti kachara nwee ezi nchekwa n'ala Nigeria.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "O kwuru na ọchịchị ya ga-etutekwa atụmatụ nchekwa ahụ a maara dịka (Operation Puff Adder II), ma busie agha ike megide nsogbu otu nzuzo, izu ohi, ntọrị mmadụ, na ịna ego n'ụzọ iwu akwadòghị na mpaghara ebe dị iche iche na steeti ahụ, nke gụnyere Onitsha, Nkpor, Obosi, Ọba, Enugwu-Agịdị, Ụzọ Nnobi/Alor na Nnewi.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "Ọ kpọkuzịrị ndị omekoome na ndị ọzọ na-ewèta àlà adịghị mma na steeti ahụ ka ha sepụ aka n'arụrụala maọbụ kwakọrọ ngwongwo ha pụọ na steeti ahụ, n'ihi na ọnọdụ ga-akawanyere ha njọ na steeti ahụ ugbua.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "CP Kuryas gbarụkwàrà ihu megide mgbasaozi ụgha na ibugharị akụkọ abụghị eziokwu n'ime steeti ahụ, bụ nke ọ kọwara dịka nke nwere ike ibute ọgbaaghara n'ọtụtụ ụzọ dị iche iche, ọbụladị dịka ọ kpọkuru ndị na-eme ihe dị etu ahụ ka ha sepu aka na ya, maọbụ dị njikere ịgba egwu ọbụla iwu ga-akụrụ ha ma e jide ha.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "Dịka ọ na-adọ ndị uweojii steeti ahụ aka na ntị ka ha dị uchu n'ọrụ ha ma rụọ ya n'usoro iwu kwàdoro site n'ịsọpụrụ ikike dịịrị mmadụ, ya bụ onyeisi ndị uweojii rịọkwazịrị njikọaka ọhaneze, ndị nta akụkọ na ụlọọrụ dị iche iche na steeti ahụ, iji nyere ha aka n'ọrụ inye steeti ahụ ezi nchekwa. ", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "O nyekwara ndụmọdụ ka onye ọbụla nwere ozi ọbụla ga-enyere ndị uweojii aka n'ọrụ nchekwa maọbụkwanụ onye ọbụla ọnọdụ ọjọọ maọbụ ihe meberede ọbụla dabìdòrò kpọtụrụ ha bụ ndị uweojii ozigbo site n'akara ekwentị 112 maọbụ 07039194332 ka e wee gbatara ya ọsọ enyemaka aka-ọkụ aka-ọkụ.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "N'okwu ya n'aha ndị nta akụkọ, onyeisioche otu jikọtara ndị nta akụkọ na steeti Anambra, bụ Maazị Emma Ifesinachi welììrì onyeisi ndị uweojii ahụ aka elu maka ịhụta mkpa ọ dị na ya na ndị nta akụkọ nwèrè mkparịtaụka n'ọnụ ụtụtụ nke mmalite ọchịchị ya na steeti ahụ.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "Dịka ọ na-ekwe ya nkwà na ndị nta akụkọ steeti ahụ dị ezi njikere ịga n'ihu n'ezi njikọaka ha na ụlọọrụ uweojii na-enwe n'ime steeti ahụ kemgbe ahọ ole gara aga, Maazị Ifesinachi kpọkukwazịrị ya bụ onyeisi ndị uweojii ọhụrụ ka ọ na-etinye nta akụkọ n'ihe a na-eme, ma kwàlitekwa ezi njikọaka ahụ dị n'etiti òtù abụọ ahụ, dịka onye nke pụrụ apụ bụ AIG John Abang na ọnụ na-ekwuru ndị uweojii na steeti ahụ bụ CSP Haruna Mohammed si eme ya.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "A nọkwara na mmemme ahụ wee mee emume ịchọ mma nke e mere ndị uweojii ahụ e buliri n'ọkwa ọhụrụ na nsonso a n'ime steeti ahụ, bụ nke e mere site n'aka CP Kuryas na ụfọdụ ndị uweojii selitere isi na steeti ahụ.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "Monday Bala Kuryas bụ onye obodo Kurya dị na Dada, n'okpuruọchịchị ime obodo Jaba nke steeti Kaduna, ma bụrụkwa onye banyere n'ọrụ uweojii dịka Cadet ASP n'ahọ 1990. O jiela ọtụtụ ọkwá dị iche iche n'ọrụ uweojii na mpaghara ebe dị iche iche n'ala Nigeria, ma bụrụkwa onye nwetagoro ọtụtụ nturuugo na onyinye nkwanyeugwu dị iche iche.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "Ya bụ nwa amadi, onye gụchara akwụkwọ na Mahadum Usman Dan Fodio dị na Sokoto n'ahọ 1986, bụkwà onye sonyegoro n'ọtụtụ ọzụzụ na nkụzi dị iche iche, nwetakwa asambodo dị iche iche, nke ótù n'ime ọzụzụ ahụ o sonyere na ya bụ 'National Institute of Security Studies, Abuja', ebe o nwetara ọzụzụ n'ọmụmụ ihe 'Executive Intelligence Management', nke nyere ya echichi na nkwanyeugwu dịka 'Fellow of Security Institute' (fsi), bụkwazị nke a na-etinye n'ahà ya.", "author": "Izunna Okafor", "title": "N'Anambra, Kuryas Abànyéla n'Ọkwa Dịka Onyeisi Ndị Uweojii Ọhụrụ", "category": "Nchekwa"},
{"text": "Ndị uweojii steeti Anambra anwụchiela otu nwoke ji égbè apụnara ndị mmadụ ụgbọala n'Awada dị n'okpuru ọchịchị ime obodo 'Idemili North' nke steeti ahụ.", "author": "Izunna Okafor", "title": "Ndị Uweojii Anambra Ejidela Onye Ji Egbe Apụnara Mmadụ Ụgbọala n'Ike", "category": "Nchekwa"},
{"text": "Onye na-ahụ maka mmekọrịta ọhaneze na ndị uweojii n'ime steeti Anambra, bụ CSP Haruna Mohammed bụ ya mere ka ụwa mara nke a site n'ozi ọ kụpụụrụ ndị nta akụkọ n'Awka, ma bụrụkwa nke o sitere na ya mee ka a mara na ya bụ nwoke bụ Maazị Chidi Anieke gbara ahọ iri atọ ma bụrụkwa onye obodo Mbu dị n'okpuru ọchịchị Isiuzo nke steeti Enugu.", "author": "Izunna Okafor", "title": "Ndị Uweojii Anambra Ejidela Onye Ji Egbe Apụnara Mmadụ Ụgbọala n'Ike", "category": "Nchekwa"},
{"text": "O mere ka a mara na nwoke ahụ nọrọ n'abalị iri abụọ na isii nke ọnwa Jenụwarị wee pụnara otu nwoke ụgbọala Toyota Corolla ya na mpaghara 'Independence Layout' dị na steeti Enugu oge onye ahụ bu ụgbọala ahụ ala be ya. O wee buruzie ụgbọala ahụ gaa ebe obibi ya dị n'Awada n'enweghị nsogbu ọbụla, wee ruzie ugbua aka ndị uweojii kpààrà ya.", "author": "Izunna Okafor", "title": "Ndị Uweojii Anambra Ejidela Onye Ji Egbe Apụnara Mmadụ Ụgbọala n'Ike", "category": "Nchekwa"},
{"text": "Maazị Mohammed mere ka a mara na a napụtara nwoke ahụ ụgbọala ahụ (nwéré ákàrà ENU 269 PH), ma napụtakwa ya otu nsụnsụ égbè nwere ọnụ abụọ na mgbọ egbe asaa.", "author": "Izunna Okafor", "title": "Ndị Uweojii Anambra Ejidela Onye Ji Egbe Apụnara Mmadụ Ụgbọala n'Ike", "category": "Nchekwa"},
{"text": "Dịka ọ na-akpọku ndị mmadụ ka ha na-akpọtụrụ ha ha oge ọbụla ha hụtara ọnọdụ ntụmadụ dị añáà, o mere ka a mara na a ka na-eme nnyòcha banyere okwu ahụ, nke mgbe e mechaara ya, a kpụpụ ya ụlọikpe.", "author": "Izunna Okafor", "title": "Ndị Uweojii Anambra Ejidela Onye Ji Egbe Apụnara Mmadụ Ụgbọala n'Ike", "category": "Nchekwa"},
{"text": "O kwekwazịrị nkwà na ndị uweojii steeti ahụ dị ezi njikere inye ụmụafọ steeti ahụ ezi ọnọdụ nchekwa bụ ịgbà, ma rịọkwazie ezi njikọaka ọhaneze.", "author": "Izunna Okafor", "title": "Ndị Uweojii Anambra Ejidela Onye Ji Egbe Apụnara Mmadụ Ụgbọala n'Ike", "category": "Nchekwa"},
{"text": "Onyeisi ndị uweojii n'ala Nigeria, bụ IGP Mohammed Adamu ètòóla ọchịchị steeti Anambra maka ọrụ ya n'ịkwalitè ezi ọnọdụ nchekwa bụ ịgbà na steeti ahụ, nke mezịrị ka ya bụ steeti bụrụ ejiamaatụ na ebe nlegara anya n'ihe gbasaara nchekwa n'ala Nigeria.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "IGP Adamu kwupụtara ekele a na nnukwu ọgbakọ ya na ndịisi oche nchereoge n'ime steeti ahụ, ndị eze ọdịnala, ndị ndu obodo, ndị ndu òtù ASATU, ndị ndu ndị ntorobịa na ndị ndu òtù Ọhaneze Ndịigbo n'ime steeti ahụ nwèrè n'Awka, bụ isi obodo steeti Anambra.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "Ya bụ ọgbakọ, nke ọ aka na-achị steeti ahụ bụ Gọvanọ Willie Obianọ chịkọbara, bụ nke ebumnobi ya bụ iji tụgharịa uche ma tụkọọ arò ọnụ banyere etu a ga-esi jigide ma kwàlite ezi ọnọdụ nchekwa ahụ dị na steeti ahụ ka ọ nọgide ma kawanye mma, ọkachasị ọnọdụ nchekwa ime-ime obodo dị iche iche.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "N'okwu ya n'ọgbakọ ahụ, IGP Adamu, nke ọ bụ osote ya na-ahụ maka ego na nhàzi, bụ DIG Joseph Egbunike nọchitere anya ya kọwara na ọ bụ usoro na atụmatụ nchekwa steeti Anambra ka ọtụtụ steeti dị iche iche n'ala Nigeria na-eñòmi ma na-agbasò, ma kwuo na ọgbakọ ahụ a haziri bụ nke magburu onwe ya, ọkachasị n'ilekwasà anya n'etu ọnọdụ ala Nigeria siri debe isi na ọnụ ugbua.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "Ya bụ onyeisi ndị uweojii kèlèzịrị aka na-achị steeti Anambra bụ Gọvanọ Willie Obianọ maka ịgbà o tigoro na ngalaba nchekwa steeti ahụ, kelee ndị Anambra na òtù dị iche iche na-enye aka ime ka ọnọdụ nchekwa steeti ahụ bụrụ ọkaibe. ", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "Ọ kpọzịrị òkù ka a tụkọrịta uche ọnụ, jikọọ aka, ma gbasie mbọ ike iji mee ka ezi ọnọdụ nchekwa ahụ dị na steeti ahụ kawanye mma, iji hụ na ajọ ọnọdụ nchekwa ahụ a na-ahụtazị na mpaghara ebe dị iche iche ugbua, nke gụnyere nsogbu ndị Boko Haram, ndị ojiegbe ezu, ntọrị mmadụ, na ajọ ọnọdụ nchekwa ndị ọzọ dị etu ahụ abataghị na steeti ahụ.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "N'okwu nke ya, Gọvanọ Willie Obiano mere ka a mara na nchekwa so n'ezi ihu n'ihe kacha echu ọchịchị ya ụra n'ime steeti ahụ, n'ihi na inwe ezi nchekwa na-enye aka n'ịdọta ndị ji ego achụ ego, na-akwàlite ọnọdụ akụnụba na ọnọdụ mmepe n'ụzọ dị iche iche.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "O mere ka a mara na e mechaa ngụkọ ọnụ ahụ a na-agụkọ ndị na-achị ehi na steeti ahụ, na a gaghị enwezịkwa onye ga-achịrị ehi ya na-agagharị agagharị n'ime steeti ahụ ọzọ, maka na a gaghị anabata nke ahụ ọzọ chaa chaa na ya bụ steeti.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "O nyekwara ndị uweojii steeti ahụ ntụziaka ka ha lebà anya na nke ahụ, iji tinye ya n'ọrụ n'ozuzuoke, ma gbakwa mbọ hụ na a gaghị enwezị onye ọbụla na-achị ehi ga-ebu égbè wee na-agagharị na steeti ahọ ọzọ, malitezie ugbua gaba.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "O kelere ụlọọrụ nchekwa dị iche iche dị na na steeti ahụ, kelee ndị eze ọdịnala, ndị ndu obodo na ndị ọzọ e ji okwu ha agba ìzù na nglaba nchekwa steeti ahụ, maka inyere ndị ọrụ nchekwa aka n'ọrụ ha ịchụ mpụ na arụrụala ọsọ na steeti ahụ, ma kpọkuo ndị Anambra ka ha gaa n'ihu inye ha ụdị nkwàdo dị etu ahụ.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "N'okwu nke ya, onyeisi ndị uweojii na steeti Anambra, bụ CP Monday Kuriyas gbara akaebe na e nwerennọọ ezi ọnọdụ nchekwa bụ ịgba na steeti ahụ, nke mezịrị na ọnọdụ mmepe, azụmahịa na ihe ndị ọzọ na-abawanye, ebe ndị mmadụ jikwa anya ha abụọ arahụ ụra n'udo.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "Dịka ọ na-etò ọchịchị steeti ahụ na Ndị Anambra maka ezi nkwàdo ha na-enye ndị ọrụ nchekwa, CP Kuriyas kwèzịrị nkwà na steeti ahụ ga-aga n'ihu inye ụmụafọ steeti ahụ ezi nchekwa, ọbụladị dịka ọ gwara ndị omekoome, ndị ohi, na ndị ọzọ na-ewèta ala adịghị mma n'ime steeti ahụ ka ha chegharịa ugbua maọbụ kwakọrọ ngwongwo ha si na steeti ahụ pụọ.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "Ndị dị iche iche sonyere na ya bụ mmemme nọrọ na ya wee tụlee ma tụgharịa uche banyere ọnọdụ nchekwa steeti ahụ, dịka o siri metụta etu a ga-esi wee jigide ma ma mee ka ọ kawanye mma.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": " ", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "Ụfọdụ ndị dị iche iche sonyere na ya bụ mmemme gụnyere: onyeisioche òtù jikọtara ndị eze ọdịnala na mpaghara ndịda-ọwụwa anyanwụ ala Nigeria, ma bụrụkwa eze ọdịnala obodo Ọnịtsha, bụ Igwe Nnaemeka Alfred Achebe; Kọmishọna steeti ahụ na-ahụ maka ihe gbasaara echichi ọdịnala na ọchịchị ime-ime obodo bụ Maazị Greg Obi; onye ndụmọdụ pụrụ iche nye Gọvanọ n'ihe gbasaara ọchịchị ime obodo na echichi ọdịnala, bụ Ọkaiwu Vera Okechukwu, tinyere ọtụtụ ndị ọzọ ọnụ na-eru n'okwu na ngalaba dị iche iche na steeti ahụ.", "author": "Izunna Okafor", "title": "IGP Adamu Ètòólá Anambra Maka Ezi Ọnọdụ Nchekwa", "category": "Nchekwa"},
{"text": "By Izunna Okafor, Awka, Nigeria", "author": "Chidi Igwe", "title": "A Dụọla Ndị Ntorobịa Ka Ha Tinye Aka n'Ịkwalite Ezi Nchekwa", "category": "Nchekwa"},
{"text": "N'ịgbaso okwu Igbo ahụ sị na otu onye anaghị achụ ngwere mgbahige aja, a dụọla ma kpọkuo ndị ntorobịa na steeti Anambra ka ha sonye n'amụma ịkwalite ezi ọnọdụ nchekwa tọrọ àtọ na steeti ahụ.", "author": "Chidi Igwe", "title": "A Dụọla Ndị Ntorobịa Ka Ha Tinye Aka n'Ịkwalite Ezi Nchekwa", "category": "Nchekwa"},
{"text": "Onyeisi ndị uwe ojii na steeti ahụ, bụ Maazị John Abang bụ ya kpọrọ òkù a n'okwu ya na mmemme hibere isi n'ịkwalite ọnọdụ nchekwa, bụ nke a chịkọbàrà site n'aka ndị òtù jikọkara ndị ntorobịa n'ala anyị bụ 'National Youth Council of Nigeria' ngalaba ya nke Anambra, ma bụrkwa nke weere ọnọdụ n'Awka bụ isi obodo steeti ahụ.", "author": "Chidi Igwe", "title": "A Dụọla Ndị Ntorobịa Ka Ha Tinye Aka n'Ịkwalite Ezi Nchekwa", "category": "Nchekwa"},
{"text": "N'okwu ya n'isiokwu nke na-asị \"Ọrụ Dịịrị Ndị Ntorobịa n'Ịkwalite Ezi Ọnọdụ Nchekwa Tọrọ Atọ Na Steeti Anambra', maazị Abang, nke ọ bụ osote ya, bụ maazị Adewuyi Babalọla nọchitere anya ya kọwara nchekwa dịka mmadụ ijidesi na ịgbachìbidosi ihe ya ike, pụọ na mwakpò, ma kọwaa n'eziokwu na ndị ntorobịa nwere nnọọ nnukwu ọrụ pụrụ iche na nchekwa obodo.", "author": "Chidi Igwe", "title": "A Dụọla Ndị Ntorobịa Ka Ha Tinye Aka n'Ịkwalite Ezi Nchekwa", "category": "Nchekwa"},
{"text": "Ọ kpọpụtasịrị ọtụtụ ihe dị iche iche e meptagoro na ngalaba nchekwa steeti ahụ, bụ nke ọ kọwara na ọ bụ site n'ezi ọchịchị nke gọvanọ Obianọ na ezi agbambọ nke ndị ọrụ nchekwa steeti ahụ, ma kwuo n'ezie na ihe ndị ahụ agaraghị ekwe omume, ma e wezuga enyemaka na njikọ ọnụ ha na ọhanaeze. Ọ kpọkuzịrị ha bụ ndị ntorobịa ka ha sonyesie ike n'amụma nchekwa steeti ahụ site n'ịdị na-akpachapụ anya ịma ihe na-eme n'obodo ha dị iche iche, ma na-ezunyekwa ndị ọrụ nchekwa ohi ozi ọbụla ga-enyere ha aka ịnwụchikọ ndị otu nzuzo, ndị ohi, ndị ntọ, na ndị ọzọ na-eme ihe na-ebute ala adịghị mma, n'ihi na ọtụtụ n'ime ha kachara mara ndị na-etinye aka n'ihe dị otu ahụ.", "author": "Chidi Igwe", "title": "A Dụọla Ndị Ntorobịa Ka Ha Tinye Aka n'Ịkwalite Ezi Nchekwa", "category": "Nchekwa"},
{"text": "Na ntụnye nke ya, onyeisi òtù ahụ na-ebu agha megide ịkpọ na ịtụ mgbere ọgwụ ike n'ala anyị, bụ ụlọ ọrụ 'National Drug Law Enforcement Agency (NDLEA)' ngalaba ya nke Anambra, bụ Maazị Sule Momodu, nke onye nọchitere anya ya bụ Maazị Chris Ajabọ mepere anya ndị ntorobịa ahụ n'ọtụtụ ihe égwù na ihe ize ndụ dị iche iche dị na mmadụ ịkpọ ma ọ bụ ịtụ mgbere ọgwụ ike, bụ nke ọ sị na o dubaala ọtụtụ mmadụ n'ịkwa àrịrị ha agaghị echezọ echezọ, na ọnọdụ ọjọọ ha agaghị esinwu na ya pụta ụwa tụ ụwa ha, ebe ọtụtụ tụfugokwàrà ndụ ha site n'ọgwụ ike; ma kpọkuzie ha ka sepu aka n'ime ihe dị otu ahụ, ma bụrụ ndị ga-eweta mgbanwe na mmepe, karịa iweta nsogbo n'obodo ha dị iche iche.", "author": "Chidi Igwe", "title": "A Dụọla Ndị Ntorobịa Ka Ha Tinye Aka n'Ịkwalite Ezi Nchekwa", "category": "Nchekwa"},
{"text": "N'akụkụ nke ya, onye chịkọbara ya bụ ihe mmemme, ma bụrụkwa onyeisi òtù NYCN na steeti ahụ, bụ maaz Samuel Egwuatụ kwùrù na ebumnobi mmemme ahụ bụ iji nwògharịa echiche ndị ntorobịa n'ụzọ dị mma, iji wee si n'ụzọ dị otu ahụ wepu uche ha n'itinye aka n'ihe ndị ahụ na-eweta ala adịghị mma n'obodo, mekwa ka ha sonye n'amụma ịkwalite ezi nchekwa na steeti ahụ, ka o wee gaa n'ihu ịbụ eji ama atụ n'ala anyị, dịka ọ dị ugbu n'oge ugbu a.", "author": "Chidi Igwe", "title": "A Dụọla Ndị Ntorobịa Ka Ha Tinye Aka n'Ịkwalite Ezi Nchekwa", "category": "Nchekwa"},
{"text": "Ka ọ na-ekwu na akụkọ ahụ ndị mmadụ na-akọ na e nwere nkewa n'isi ọchịchị otu ahụ na ya bụ steeti bụ asịrị enweghị isi na ọdụ; Maazị Egwuatụ, onye kwuru na ọ bụ naanị ya bụ onye ndu òtù ahụ n'Anambra, gara n'ihu kpọkuo ndị ntorobịa na-tinye aka n'ihe ọjọọ ka ha sepu ka na nke ahụ ma ga mụọrọ onwe ha ọrụ aka, ma ọ bụ sonye n'usoro atụmatụ ọrụ ugbo dị iche iche na-aga n'ihu na steeti ahụ ugbu a, iji wee baara onwe ha, obodo ha na steeti ha urù.", "author": "Chidi Igwe", "title": "A Dụọla Ndị Ntorobịa Ka Ha Tinye Aka n'Ịkwalite Ezi Nchekwa", "category": "Nchekwa"},
{"text": "Mmemme ahụ dọtara ndị òtù ọrụ nchekwa dị iche-iche dị na steeti ahụ, ndị ntorobịa sitere n'okpuru ọchịchị iri abụọ na otu e nwere na steeti ahụ, ndị eze ọdịnala, tinyere ndị ọrụ gọọmenti; ma bụrụkwa nke a nọrọ na ya wee nye onyinye nkwanye ugwu nyegara ndị dị iche iche mepụtagoro ihe dara ụda n'ịkwalite ndị ntorobịa na steeti ahụ.", "author": "Chidi Igwe", "title": "A Dụọla Ndị Ntorobịa Ka Ha Tinye Aka n'Ịkwalite Ezi Nchekwa", "category": "Nchekwa"},
{"text": "Izunna Okafor, Awka, Nigeria", "author": "Chidi Igwe", "title": "Operation Kpochapụ: Obianọ Ekwe Nkwà Ibunye Ndị Uwe Ojii Akụrụngwa Ọhụụ Echi", "category": "Nchekwa"},
{"text": "Igbo sị na ọ na-abụ a na-egbu awaị, ọ na-atọ ụtọ, a na-abachawanye ji, maka na ọ na-adị mma nke e mèrè mma kwòchaa, e mee ọzọ.", "author": "Chidi Igwe", "title": "Operation Kpochapụ: Obianọ Ekwe Nkwà Ibunye Ndị Uwe Ojii Akụrụngwa Ọhụụ Echi", "category": "Nchekwa"},
{"text": "Ka ọ dị taa, aka na-achị steeti Anambra, bụ Gọvanọ Willie Obianọ ekwuwaala na echi ga-abụ nnukwu ụbọchị pụrụ iche na ngalaba ọrụ nchekwa steeti ahụ, dịka ọchịchị ya ga-agbape agba nke abụọ nke amụma 'Operation Kpochapụ' ma bunyekwa ndị uwe ojii na ndị ọrụ nchekwa na steeti ahụ akụrụngwa ọhụụ bụ ịgbà, iji mee ka ọrụ nchekwa siwanye ike na ya bụ steeti.", "author": "Chidi Igwe", "title": "Operation Kpochapụ: Obianọ Ekwe Nkwà Ibunye Ndị Uwe Ojii Akụrụngwa Ọhụụ Echi", "category": "Nchekwa"},
{"text": "Aka na-achị achị bụ Obianọ kwuputara nke a n'ụlọ nkwari akụ 'Golden Tulip' dị n'Agụlụ n'okpuru ọchịchị Anaọcha, oge ọ na-agbape nnukwu ọgbakọ ọzụzụ mkpụrụ ụbọchị anọ na-aga n'ihu ugbua maka ndị na-ahụ maka mmekọrịta ọhanaeze na ndị uwe ojii na steeti iri atọ na isii e nwèrè n'ala Nigeria, tinyere isi obodo ala anyị, bụ FCT Abụja, bụ nke a kpọrọ 'Police Public Relations Officers’ Conference'", "author": "Chidi Igwe", "title": "Operation Kpochapụ: Obianọ Ekwe Nkwà Ibunye Ndị Uwe Ojii Akụrụngwa Ọhụụ Echi", "category": "Nchekwa"},
{"text": "Dịka ọ na-akọwa na nchekwa ndụ na akụnụba so n'ọrụ mbụ dịịrị gọọmenti ọbụla, Gọvanọ Obianọ kọwara ngalaba nchekwa dịka ngalaba dị oke mkpa na steeti, obodo ma ọ bụ ụlọ ọrụ ọbụla; were ohere ahụ tòó ndị uwe ojii na ndị ọrụ nchekwa ndị ọzọ dị iche iche nọ na steeti Anambra maka ezi ọrụ ha ịhụ na e nwere ezi ọnọdụ nchekwa tọrọ àtọ. Ọ nọkwàzịrị n'ebe ahụ wee kwunwèé mkpebi ahụ na nkwà ahụ o kwèrè na ọchịchị ya ga-aga n'ihu n'ịkwàdo ngalaba ahụ, bụ nke mere o jiri goo ya bụ akụrụngwa ọhụrụ pụrụ iche site na Boston nke mba United States nke America, bụ nke o kwùrù na o nwebèghị steeti ma ọ bụ gọọmenti mba ọbụla na mpaghara ọdịda anyanwụ Afrịka goorola ụdị akụrụngwa ahụ.", "author": "Chidi Igwe", "title": "Operation Kpochapụ: Obianọ Ekwe Nkwà Ibunye Ndị Uwe Ojii Akụrụngwa Ọhụụ Echi", "category": "Nchekwa"},
{"text": "Ọ kpọkuzịrị ndị mmadụ ka ha kwụsị ikwutọ ndị uwe ojii ma ọ bụ ịhụta ha dịka ndị ọjọọ, kama, ka ha were ha mere ndị enyi n'ịrụ ezi ọrụ, n'ihi na a ka nwekwara ọtụtụ ndị ezigbo mmadụ n'ime ha, na-agbanyeghị na ụfọdụ ndị ọjọọ nọkwa n'etiti ha.", "author": "Chidi Igwe", "title": "Operation Kpochapụ: Obianọ Ekwe Nkwà Ibunye Ndị Uwe Ojii Akụrụngwa Ọhụụ Echi", "category": "Nchekwa"},
{"text": "Na mbụ n'ozi nnọọ ya, onyeisi ndị uwe ojii n'ala anyị, bụ Maazị Adamu Mọhammed kwuru na ebumnobi mmemme ahụ bụ iji nyegharịa ndị uwe ojii ahụ ọzụzụ ga-enyere ha aka n'ịrụ ọrụ ha otu o siri zi ezi na n'ikwesi ntụkwàsịobi, ma sikwazie n'ụzọ dị otu ahụ kwalite ezi ọnọdụ nchekwa, ma mgbanwekwa otu ndị mmadụ si ahụta ndị ọrụ uwe ojii, ọbụnadị dịka ọ kpọkuru ha bụ ndị uwe ojii na-agabiga ọzụzụ ahụ ka ha were ohèrè ọma ahụ mụta ihe ga-abara urù ma kwàlitekwa ọrụ ha, ọ kachasị site n'ịmụta usoro nzikọrịta ozi ọgbara ọhụụ.", "author": "Chidi Igwe", "title": "Operation Kpochapụ: Obianọ Ekwe Nkwà Ibunye Ndị Uwe Ojii Akụrụngwa Ọhụụ Echi", "category": "Nchekwa"},
{"text": "Maazị Adamu, nke ọ bụ onyeisi ndị uwe ojii na-elekọta mpaghara 'Zone 9' Ụmụahịa, bụ Maazị Baba Tijani nọchitere anya kelere Gọvanọ Obianọ maka nkwàdo ọchịchị ya na-enye ndị uwe ojii na ọrụ nchekwa na steeti ahụ, ma kelekwa ya maka ikweta ka steeti Abambra búó ma lee ọbịa na nnukwu mmemme ahụ, bụkwa nke o kwuru na o nwebeghị gọọmenti ma ọ bụ steeti ọbụla na mpaghara ndịda-ọwụwa anyanwụ ala anyị megoro ụdị ihe dị otu ahụ ma ọ bụ búó ya bụ ọgbakọ kemgbe ahọ 1930 e jiri hibe ọrụ uwe ojii n'ala anyị; ọbụbadị dịka ọ kpọkùru ya ka o jide ka o ji.", "author": "Chidi Igwe", "title": "Operation Kpochapụ: Obianọ Ekwe Nkwà Ibunye Ndị Uwe Ojii Akụrụngwa Ọhụụ Echi", "category": "Nchekwa"},
{"text": "Na ntụnye nke ya, onyeisi òtù ahụ jikọtara ndị nta akụkọ n'ala anyị, bụ 'Nigerian Union of Journalist (NUJ)' Maazị Christopher Isiguzo kpọrọ òkù ka a kwàlitekwuo ezi mmekọrịta dị n'etiti ndị uwe ojii na ndị nta akụkọ n'ala Nigeria, n'ihi na nke ahụ ga-enye aka ịme ka ndị mmadụ mara ihe dị iche iche na-emegasị na gburugburu ha dịka o siri metụta ọnọdụ nchekwa, ma nyekwa aka belata ịgbasa ozi adịgboloja.", "author": "Chidi Igwe", "title": "Operation Kpochapụ: Obianọ Ekwe Nkwà Ibunye Ndị Uwe Ojii Akụrụngwa Ọhụụ Echi", "category": "Nchekwa"},
{"text": "Ndị ọzọ sonyere na mmemme ahụ gụnyèrè onyeisi ụlọ ọrụ na-ahụ maka mmekọrịta ọhanaeze n'ala anyị, bụ 'Nigerian Institute of Public Relations (NIPR)' bụ Maazị Mukhtar Zubairu Sirajo; onyeisi ndị uwe ojii na steeti Anambra, bụ Maazị John Abang; ndị nnọchi anya òrụ agha ala anyị na òtù ọrụ nchekwa ndị ọzọ dị iche iche, tinyére ọtụtụ ndị ọzọ.", "author": "Chidi Igwe", "title": "Operation Kpochapụ: Obianọ Ekwe Nkwà Ibunye Ndị Uwe Ojii Akụrụngwa Ọhụụ Echi", "category": "Nchekwa"},
{"text": "A nọrọ na mmemme ahụ wee nye Gọvanọ Obianọ nkwanye ugwu site n'aka ndị uwe ojii ala anyị, iji sị ya jisie ike n'ịgbà ahụ na-ada ụda ọ na-eti na ngalaba nchekwa steeti ahụ.", "author": "Chidi Igwe", "title": "Operation Kpochapụ: Obianọ Ekwe Nkwà Ibunye Ndị Uwe Ojii Akụrụngwa Ọhụụ Echi", "category": "Nchekwa"},
{"text": "Izunna Okafor, Awka, Nigeria", "author": "Chidi Igwe", "title": "Ndị Omebe Iwu Anambra Anabàtala Ndị Isi Nchere Oge n'Okpuru Ọchịchị 21", "category": "Nchekwa"},
{"text": "Ndị omebe iwu steeti Anambra nọrọ n'ụbọchị Tuuzdee wee nyòchaa ma nabàta aha mmadụ iri abụọ na otu aka na-achị steeti ahụ bụ Gọvanọ Willie Obianọ zigaara ha ịbụ ndị isi oche nchere oge n'okpuru ọchịchị iri abụọ na otu e nwèrè na steeti ahụ.", "author": "Chidi Igwe", "title": "Ndị Omebe Iwu Anambra Anabàtala Ndị Isi Nchere Oge n'Okpuru Ọchịchị 21", "category": "Nchekwa"},
{"text": "Ya bụ nnyòcha na nnabata ndị isi oche ahụ bụ nke weere ọnọdụ n'isi ụlọ ọrụ omebe iwu steeti ahụ dị n'Awka, bụkwa ndị e kwùrù na ọ bụ ọnwa atọ ka ha ga-eji ọkwa ahụ, nke e nwere ike imegharị ma ọ bụ gbatịnyekwuo ya, ma ha nọzùo.", "author": "Chidi Igwe", "title": "Ndị Omebe Iwu Anambra Anabàtala Ndị Isi Nchere Oge n'Okpuru Ọchịchị 21", "category": "Nchekwa"},
{"text": "N'okwu ya banyere nke ahụ, ọka okwu ụlọ ọgbakọ omebe iwu steeti ahụ, bụ Maazị Uchenna Okafor kwuru na nnyocha na nnabata ndị ahụ gbakwàsàrà ụkwụ n'ịkwàlite ezi ọchịchị ime-ime obodo na steeti ahụ, ma sịkwa na ndị ahụ bụ ndị e lerùru anya ma nyochaa nke ọma wee hụta ha dịka ndị tozùrù òkè iji ya bụ ọkwa.", "author": "Chidi Igwe", "title": "Ndị Omebe Iwu Anambra Anabàtala Ndị Isi Nchere Oge n'Okpuru Ọchịchị 21", "category": "Nchekwa"},
{"text": "Ọ kpọkùzịrị ndị ahụ ka ha gbado anya ma sonyekwa n'ịkwàlite ezi atụmatụ mmepe Gọvanọ Obianọ ji n'aka na steeti ahụ, ma leruokwa anya ka ọrụ si aga n'okpuru ọchịchị ha dị iche iche, ọbụnadị dịka ọ gwàra ha ka ha tụpụtasịa ọmarịcha atụmatụ mmepe dị iche iche n'okpuru ọchịchị ha ma sepukwa aka n'ihe ọbụla nwere ike ịgbaghàchi aka elekere azụ na mmepe okpuru ọchịchị ha. Ọ dụkwara ha ka ha ghara ime ihe ọbụla pụrụ ịkpụtọ ma ọ bụ tetọọ aha ha ma ọ bụ aha gọọmenti steeti ahụ.", "author": "Chidi Igwe", "title": "Ndị Omebe Iwu Anambra Anabàtala Ndị Isi Nchere Oge n'Okpuru Ọchịchị 21", "category": "Nchekwa"},
{"text": "N'okwu ya n'aha ndị òtù ya, onyeisi oche nchere oge n'okpuru ọchịchị Idemili North, bụ Maazị Raphael Nnabụife kèlèrè ndị omebe iwu ahụ maka ịnabàta ha iji ọkwa ahụ dị oke elu, ma kwekwazie nkwà na ha agaghị agharịpụ ọchịchị steeti Anambra na ụmụ afọ steeti ahụ, kama na ha ga-arụ ọrụ nke ọma na n'ikwesi ntụkwàsị obi.", "author": "Chidi Igwe", "title": "Ndị Omebe Iwu Anambra Anabàtala Ndị Isi Nchere Oge n'Okpuru Ọchịchị 21", "category": "Nchekwa"},
{"text": "Otu onye nọchitere anya ọgbọ nta nkwàdi Nnewi North n'ụlọ ọgbakọ omebe iwu ahụ n'oge gara aga, bụ Maazị Chukwudi Orizu, na osote ọka okwu ụlọ omebe iwu ahụ n'oge mbụ, sò na ndị ahụ a nabàtara aha ha ịbụ ndị isi oche nchere oge n'okpuru ọchịchị ha dị iche iche.", "author": "Chidi Igwe", "title": "Ndị Omebe Iwu Anambra Anabàtala Ndị Isi Nchere Oge n'Okpuru Ọchịchị 21", "category": "Nchekwa"},
{"text": "By Izunna Okafor", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "Igbo sị na ọnụ anaghị ezu ike ma ọ bụrụ na ihe ọ na-ata agwụghị, ma sịkwa na ọ na-abụ a na-egbu ji awaị, ọ na-atọ ụtọ, a na-abachawanye ji. Ka ọ dị taa, ndị uwe ojii steeti Anambra akpụgharịala ndị a na-enyo ènyò na ha bụ ndị omekoome, dị iri asaa na otu n'ọnụ ọgụgụ, bụ ndị a nwụchikọrọ site na mpaghara ebe dị iche iche na steeti ahụ.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "Nke a bụ nnọọ otu n'ime akụkọ ọgbụgba ama sochigoro amụmà 'Operation Kpochapụ' nke abụọ, bụ nke aka na-achị steeti ahụ, bụ Gọvanọ Willie Obianọ gbàpèrè na nso-nso a iji kwàlitekwuo agha ahụ a na-ebu megide mpụ, ohi, otu nzuzo, ntọrị mmadụ, tinyere arụrụ ala na omekoome ndị ọzọ.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "N'okwu ya oge ọ na-akpụgharị ndị ahụ, onye na-ahụ maka mmekọrịta ọhaneze na ndị uwee ojii na steeti ahụ, bụ Maazị Harụna Mọhammed, bụ onye mere nke ahụ onyeisi ndị uwe ojii na steeti Anambra, bụ Maazị John Abang mere ka a mara na n'ime mmadụ iri asaa na otu ahụ, mmadụ ise bụ ndị a nwụchikọrọ maka ntọrị mmadụ, ibugharị onwe ha dịka ndị ọrụ agha ala anyị, na igwù ojoro, ndị ótù onye n'ime ha bụ onye ji ótù ahọ efe àla nna anyị na steeti Delta.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "Ọ sị na mmadụ iri anọ na otu bụ ndị a nwụchikọrọ maka òtù nzuzo; ebe e jidekwara mmadụ iri abụọ na abụọ maka ohi na arụrụ ala ndị ọzọ. O kwuru na a nwụchikọrọ ndị òtù nzuzo a site na njikọ aka nke òtù ọrụ nchekwa ahụ na-ebu agha megide òtù nzuzo na mahadum Unizik, bụ nke a maara dịka Unizik Anti-Cult.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "Ndị ahụ e jidere maka igwù ojoro ka e kwùrù na ji otu nwa amadi bụ Oledịmma Macdowal n'ọrụ, ma kapụ ya ego dị otu nde naịra na ụma abụọ.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "Ihe e nwekọtara n'aka ndị ahụ gụnyèrè nsụnsụ egbe, mmà, anyike, ọgwụ ike, anwụrụ ike, nakwa ọtụtụ ihe ndị ọzọ ha ji eyi ụmụ mmadụ égwù.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "N'akụkọ dịkwa ka ibe ya; a nọrọ ụnyaahụ wee kpụgharịa ụmụnwaanyị atọ a na-enyo enyo na ha bụ ndị ntọrị mmadụ, maka ịtọrọ ụmụaka ụmụnwoke abụọ, bụ Mustapha Abdulazeez, gbara ahọ abụọ, na Wahlid Yusuf gbara ahọ atọ, bụ ndị e kwuru na a tọọrọ n'abalị iri abụọ nke ọnwa a, na steeti Gombe, ebe ha nọ na-egwuru onwe ha egwuregwu.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "Dịka nnyocha e mere siri kọwaa, otu nwaanyị aha ya bụ Oriakụ Blessing Joe, sitere steeti Baụchi tọọrọ ụmụaka abụọ ahụ na steeti Gombe, wee kpọrọ ha gbadata Ọnịtsha ebe ya na ndị òtù ya bụ Oriakụ Faith Ọkpa sitere Ugep n'ime steeti Cross River (bụkwa nne nwaanyị dị ime ọnwa oruru) na Oriakụ Ngọzị Tisiobi sitere Achina n'ime steeti Anambra chọrọ ịnọ wee ree ha n'ọnụ ego dị narị puku naịra asaa na iri ise (n'otu n'otu); tupuu aka ndị uwe ojii wee nwụchikọọ ha.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "N'oge mbụ, site n'ajụjụ ọnụ a gbara ya, ya bụ nwaanyị tọọrọ ụmụaka ahụ, bụ Oriakụ Blessing Joe na-ekwụbụ na otu n'ime ụmụaka ahụ bụ nwa ya mụrụ n'afọ ya, ebe nke ọzọ bụ nwa nwanne ya nwaanyị nwụrụ anwụ; mana o mezịrị ya 'taa kpuchie ọnụ' oge ndị bụ nne na nna ụmụaka ahụ n'eziokwu nwètara ozi site na Facebook na ndị uwe ojii hụrụ ụmụ ha na steeti Anambra; ha wee bịaruo, kwuo na ụmụ ha n'eziokwu, bụkwa nke pụtara ìhè n'otu ụmụaka ahụ siri wee ñụrịa ma makụdo ha ngwa-ngwa ha hụrụ ha.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "Ka ọ dị taa, ndị nne na nna ahụ akpọrọla ụmụ ha laa, ebe ndị uwe ojii ka na-emekwa nnyocha bànyere ya bụ okwu na okwu ndị omekoome ndị ọzọ ha jidere.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "N'ịgbaso nke, ya bụ onyeisi ndị uwe ojii fòòro ntutu, taa, sị na ha bụ ndị ọrọ nchekwa agaghị ezu ike n'imemìlà na ibuso mpụ, ohi na arụrụ ala agha na steeti ahụ, ruo mgbe a chụrụ ha niile ọsọ ụkwụ erughị ala na ya bụ steeti.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "Ka ọ na-etò aka na-achị steeti ahụ, bụ Gọvanọ Obianọ maka nkwàdo ya nye ndị ọrụ nchekwa na steeti ahụ; ọ gakwazịrị n'ihu kelee ọhanaeze na Ndị Anambra maka aka ha na-enyere ndị ọrụ nchekwa, site n'ịgbara ha àmà na izunye ha ohi ozi dị iche iche na-enyere ha aka ịnwụchikọ ndị omekoome na ya bụ steeti.", "author": "Chidi Igwe", "title": "Ndị Uwe Ojii Anambra Ejide Ma Kpọgharịa Ndị Omekoome Iri Asaa Na Otu", "category": "Nchekwa"},
{"text": "Agba nke abụọ nke atụmatụ Operation Kpochapụ, bụ nke a gbàpèrè nso-nso a site n'aka Gọvanọ Willie Obianọ na-achị steeti Anambra, ka na-aga n'ihu na-amịtawanye mkpụrụ ọma, ma na-adọtawanye ọtụtụ akụkọ ọgbụgba àmà dị iche iche.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Nke a bụ nke pụtara ìhè ọzọ na nso-nso a, dịka ndị uwe ojii steeti ahụ nwụchikọrọ mmadụ anọ a na-enyo ènyò na ha bụ ndị ohi, ndị na-atọrọ mmadụ nakwa ndị na-akwasò nwaanyị iko n'ike.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Nke a bụ nke e mere ka ụwa mara site n'ozi a kụpụrụ nso-nso a site n'aka onye na-ahụ maka mmekọrịta ọhaneze na ndị uwe ojii na steeti ahụ, bụ Maazị Harụna Mọhammed, n'aha onyeisi ndị uwe ojii na ya bụ steeti, bụ Maazị John Abang.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Dịka ya bụ ozi siri kọwaa, ndị òtù ọrụ ahụ pụrụ iche ná-ebu agha megide ohi, bụ 'Special Anti Robbery Squad (SARS)' nwụchikọrọ otu Maazị Collins Ọkpala gbara ahọ iri abụọ na ise; Maazị Chịmụanya Nwachukwu gbara ahọ iri abụọ, Maazị Kenechukwu Anyasị gbara ahọ iri abụọ na atọ, tinyere Maazị Pascal Ogbuagụ gbara ahọ iri abụọ na abụọ n'Ọzụbụlụ dị n'okpuru ọchịchị Ekwusigo nke steeti Anambra.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Ndị omekoome atọ a ka e kwùrù na ha dakpòro otu nwa agbọghọ gbara ahọ iri abụọ na ótù, pụnara ya ihe niile o ji, ma rie ya 'ọkọmbọ' n'ike.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Ndị ahụ ka e kwùrù na ha serekwàrà ònyòyóò ebe nwata nwaanyị ahụ gbà ọtọ oge ahụ ha na-amazụrị ya, ma gwa ya na ọ ga-akwụ ha otu nde nàrị ma, e meghị ma ya, ha agbaa ya bụ onyoonyoo n'anwụ wee mebie aha ya.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Otu ọ dị, ndị a, bụ ajọ nkịta ji isi anya ọkụ kwètàra n'eziokwu sị na ha mèrè ya bụ ihe; ma, ndị uwe ojii anapụtakwala ha onyonyoo ahụ, ebe ha bụzịkwa ndị a ga-akpụpụ ụlọ ikpe oge adịghị anya, ka e were usoro iwu wee gwọọ ha ji mmanụ.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Onyeisi ndị uwe ojii, bụ Maazị John Abang kwere nkwà na ndị uwe ojii steeti ga-aga n'ihu ịhụ na e nwere ezi ọnọdụ nchekwa na steeti ahụ, ọ kachasị n'oge mmemme ekeresimeesi a.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "O tokwazịrị aka na-achị steeti ahụ, bụ Gọvanọ Obianọ maka nkwàdo ya nye ndị ọrụ nchekwa na steeti ahụ, ma kpọkuziekwa ọhaneze ka ha na-enye ndị ọrụ ncheka ozi banyere ije maọbụ onye ọbụla a na-enyo ènyò na mpaghara ha, iji nyere ha aka n'ọrụ ha, n'ihi na ha bụ ndị ọrụ nchekwa agaghị abụ ọnọ n'ụlọ mara ihe zụrụ n'ahịa maọbụ ọnọ na ndò ahụ ọnwa, nke na ha ga-amacha maọbụ hụchaa ihe niile.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Izunna Okafor, Awka", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Agba nke abụọ nke atụmatụ Operation Kpochapụ, bụ nke a gbàpèrè nso-nso a site n'aka Gọvanọ Willie Obianọ na-achị steeti Anambra, ka na-aga n'ihu na-amịtawanye mkpụrụ ọma, ma na-adọtawanye ọtụtụ akụkọ ọgbụgba àmà dị iche iche.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Nke a bụ nke pụtara ìhè ọzọ na nso-nso a, dịka ndị uwe ojii steeti ahụ nwụchikọrọ mmadụ anọ a na-enyo ènyò na ha bụ ndị ohi, ndị na-atọrọ mmadụ nakwa ndị na-akwasò nwaanyị iko n'ike.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Nke a bụ nke e mere ka ụwa mara site n'ozi a kụpụrụ nso-nso a site n'aka onye na-ahụ maka mmekọrịta ọhaneze na ndị uwe ojii na steeti ahụ, bụ Maazị Harụna Mọhammed, n'aha onyeisi ndị uwe ojii na ya bụ steeti, bụ Maazị John Abang.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Dịka ya bụ ozi siri kọwaa, ndị òtù ọrụ ahụ pụrụ iche ná-ebu agha megide ohi, bụ 'Special Anti Robbery Squad (SARS)' nwụchikọrọ otu Maazị Collins Ọkpala gbara ahọ iri abụọ na ise; Maazị Chịmụanya Nwachukwu gbara ahọ iri abụọ, Maazị Kenechukwu Anyasị gbara ahọ iri abụọ na atọ, tinyere Maazị Pascal Ogbuagụ gbara ahọ iri abụọ na abụọ n'Ọzụbụlụ dị n'okpuru ọchịchị Ekwusigo nke steeti Anambra.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Ndị omekoome atọ a ka e kwùrù na ha dakpòro otu nwa agbọghọ gbara ahọ iri abụọ na ótù, pụnara ya ihe niile o ji, ma rie ya 'ọkọmbọ' n'ike.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Ndị ahụ ka e kwùrù na ha serekwàrà ònyòyóò ebe nwata nwaanyị ahụ gbà ọtọ oge ahụ ha na-amazụrị ya, ma gwa ya na ọ ga-akwụ ha otu nde nàrị ma, e meghị ma ya, ha agbaa ya bụ onyoonyoo n'anwụ wee mebie aha ya.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Otu ọ dị, ndị a, bụ ajọ nkịta ji isi anya ọkụ kwètàra n'eziokwu sị na ha mèrè ya bụ ihe; ma, ndị uwe ojii anapụtakwala ha onyonyoo ahụ, ebe ha bụzịkwa ndị a ga-akpụpụ ụlọ ikpe oge adịghị anya, ka e were usoro iwu wee gwọọ ha ji mmanụ.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "Onyeisi ndị uwe ojii, bụ Maazị John Abang kwere nkwà na ndị uwe ojii steeti ga-aga n'ihu ịhụ na e nwere ezi ọnọdụ nchekwa na steeti ahụ, ọ kachasị n'oge mmemme ekeresimeesi a.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "O tokwazịrị aka na-achị steeti ahụ, bụ Gọvanọ Obianọ maka nkwàdo ya nye ndị ọrụ nchekwa na steeti ahụ, ma kpọkuziekwa ọhaneze ka ha na-enye ndị ọrụ ncheka ozi banyere ije maọbụ onye ọbụla a na-enyo ènyò na mpaghara ha, iji nyere ha aka n'ọrụ ha, n'ihi na ha bụ ndị ọrụ nchekwa agaghị abụ ọnọ n'ụlọ mara ihe zụrụ n'ahịa maọbụ ọnọ na ndò ahụ ọnwa, nke na ha ga-amacha maọbụ hụchaa ihe niile.", "author": "Chidi Igwe", "title": "Ndị Uwe Ojii Anambra Ejidela Mmadụ Anọ Maka Ohi, Ntọntọ Na Ịkwasò Iko n'Iké", "category": "Nchekwa"},
{"text": "2019-11-28By Ibe Kelechukwu, Ibadan, Nigeria", "author": "Chidi Igwe", "title": "Atọrọla Onye Ụkọchukwu Ọzọ na Nsukka", "category": "Nchekwa"},
{"text": "Obodo dere jim jim ugbua n'ime obodo nsukka nke dị na Steeti Enugwu kamgbe ụbọchị Mọndee dịka otu onye ụkọchukwu ụka Katọlik, Malachy Asadu, bụ onye nke a chọrọ, o were bụrụ ndị ntọ akparala ya aka.", "author": "Chidi Igwe", "title": "Atọrọla Onye Ụkọchukwu Ọzọ na Nsukka", "category": "Nchekwa"},
{"text": "Asadu, Ụkọchukwu Ụka Katọlik na Dayọsisi Nsukka, bụ onye nke e kwuru na a tọrọ ya n'ụzọ sitere Imilike gawa Nsukka oge o si nzukọ Dayọsisi ahụ mere na Nnukwu Ụlọụka Theresa dị Nsọ, Nsukka were na-alọta.", "author": "Chidi Igwe", "title": "Atọrọla Onye Ụkọchukwu Ọzọ na Nsukka", "category": "Nchekwa"},
{"text": "Ndị Uweojii nke Steeti ahụ kwuru na ọ bụ ezie nke sitere n'ọnụ òkwú okwu ha, Ebere Amaraizu. O kwuru na ihe gbasara ntọ ahụ edochaghị ha anya ugbua mana ndị Uweojii, agbanyeghị nkea, amalitela ịsụ ọhịa n'ụzọ niile iji were jide ndị omekome ahụ ma gbapụtakwa onye ụkọchukwu ahụ.", "author": "Chidi Igwe", "title": "Atọrọla Onye Ụkọchukwu Ọzọ na Nsukka", "category": "Nchekwa"},
{"text": "Ntọrọ Ụkọchukwu Asadu ga-eweta ọnụ ọgụgụ ndị ụkọchukwu ụka Katọlik atọrọla na Enugwu n'ime ọnwa asatọ rue iteghete. Cheta na Ụkọchukwu Theophilus Ndulue ka a tọrọ na mkpụrụ ụbọchị iri na isii nke ọnwa Nọvemba ma bụrụ onye nke a hapụrụ ka ụbọchị atọ gasịrị oge a kwụrụ ndị tọrọ ya ọkpụrụkpụ ego amaghị.", "author": "Chidi Igwe", "title": "Atọrọla Onye Ụkọchukwu Ọzọ na Nsukka", "category": "Nchekwa"},
{"text": "Otu ụkọchukwu nke achọghị ka akpọọ aha ya, kwuru na ntọrọ ndị ụkọchukwu aghọọla ezigbo ọrụ ugbua nye ndị omekome ebe o nwebeghị otu onye n'ime ha ejidere ma taa ya ahụhụ kwesiri.", "author": "Chidi Igwe", "title": "Atọrọla Onye Ụkọchukwu Ọzọ na Nsukka", "category": "Nchekwa"},
{"text": "Izunna Okafor, Awka", "author": "Chidi Igwe", "title": "Gọvanọ Obianọ Eduola Ndị Ọkaikpe Úkwú Abụọ n'Ọrụ", "category": "Nchekwa"},
{"text": "Aka na-achị steeti Anambra, bụ Gọvanọ Willie Obianọ nọrọ ụbọchị Mọndee wee duo mmadụ abụọ n'iyi ọrụ dịka ndị ọkaikpe ukwu na steeti ahụ. Mmemme idu n'iyi ọrụ ahụ bụ nke e mere n'ọgbakọ isi ọchịchị steeti ahụ nwere na mmàlite izu a, bụkwa nke weere ọnọdụ n'obi gọọmenti dị n'Awka.", "author": "Chidi Igwe", "title": "Gọvanọ Obianọ Eduola Ndị Ọkaikpe Úkwú Abụọ n'Ọrụ", "category": "Nchekwa"},
{"text": "Ka ọ na-edu ndị ahụ n'iyi ọrụ, Gọvanọ Obianọ tụụrụ ha mmamma maka ọkwa ọhụụ ahụ, ma dụọ ha ka ha jigidesie ùgwù dịịrị ọrụ ahụ ike, ma rụọkwa ọrụ ha nke ọma nà n'ikwesi ntụkwàsị obi, dịka o siri dị n'akwụkwọ iwu na-achị ala anyị. Ọ kpọkuru ha ka ha wepu egwù, ma bụrụ ndị na-ebube eziokwu na ikpe nkwụmọtọ ụzọ n'ihe ọbụla ha na-eme, ma kwekwazie nkwa na ọchịchị ya ga-aga n'ihu ịnọnyere ha na ịkwàdò ngalaba ọrụ ikpe steeti ahụ.", "author": "Chidi Igwe", "title": "Gọvanọ Obianọ Eduola Ndị Ọkaikpe Úkwú Abụọ n'Ọrụ", "category": "Nchekwa"},
{"text": "Ọ kọwapụtara na e nwere ezi mmekọrịta n'etiti isi ọchịchị steeti ahụ na ngalaba ikpe na ya bụ steeti, ma mekwazie ka a mara na ọchịchị ya na-agbasi mbọ ike ugbu a ịkwàlitekwù usoro ikpe nkwụmọtọ na steeti ahụ, ka ọ bụrụzie nke na-agaghị na-egbu oge.", "author": "Chidi Igwe", "title": "Gọvanọ Obianọ Eduola Ndị Ọkaikpe Úkwú Abụọ n'Ọrụ", "category": "Nchekwa"},
{"text": "Na nzaghachi, mmadụ abụọ ahụ e buliri n'ọkwa ọhụụ ahụ, bụ Maazị Samuel Anịmonye, na Oriakụ Victoria Nwoye kèlere ọkaikpe ukwu steeti ahụ, bụ Ọkaikpe Manasseh Anyachebelụ nakwa isi ụlọ ọrụ ikpe n'ala anyị, bụ 'National Judicial Council' maka ime ka ya bụ mkpọlite n'ọkwa bụrụ nke bịara na mmezù ma gakwa siriri-werere.", "author": "Chidi Igwe", "title": "Gọvanọ Obianọ Eduola Ndị Ọkaikpe Úkwú Abụọ n'Ọrụ", "category": "Nchekwa"},
{"text": "Ha kelekwazịrị Chineke, nakwa isi ọchịchị steeti ahụ maka mbuli n'ọkwa ahụ dị elu, ma kwekwazie nkwà na ha ga-eji obi ha niile wee za ya bụ ọkpụkpọ òkù ma gaara steeti ya na ala Nigeria ozi n'ogoogo ọhụụ ahụ, site n'inye aka Chineke.", "author": "Chidi Igwe", "title": "Gọvanọ Obianọ Eduola Ndị Ọkaikpe Úkwú Abụọ n'Ọrụ", "category": "Nchekwa"},
{"text": "Oriakụ Victoria Nwoye ka e kwuru na ọ rụbụrụ ọrụ n'ụlọ ikpe ntà ala anyị, bụ 'Customary Court' dị n'Abuja, ebe Maazị Samuel Anịmonye bụ onye ọrụ ikpe na-arụbụ nke ya dịka onye nnọrọ onwe.", "author": "Chidi Igwe", "title": "Gọvanọ Obianọ Eduola Ndị Ọkaikpe Úkwú Abụọ n'Ọrụ", "category": "Nchekwa"},
{"text": "Ndị dị iche iche sonyere na mmemme ahụ gụnyèrè Kọmishọna ikpe nkwụmọtọ na steeti ahụ, bụ Dọkịta Uju Nwọgụ; onye ji ọkwa dịka ọkaikpe nkwụmọtọ na steeti ahụ, bụ Ọkaikpe Manasseh Anyachebelu; ode akwụkwọ ukwu steeti ahụ, bụ Ọkammụta Solo Chukwulobelụ; onyeisi ndị ọrụ nyegara Gọvanọ, bụ Maazị Primus Ọdịlị; tinyere ndị ọzọ so n'isi ọchịchị steeti ahụ.", "author": "Chidi Igwe", "title": "Gọvanọ Obianọ Eduola Ndị Ọkaikpe Úkwú Abụọ n'Ọrụ", "category": "Nchekwa"},
{"text": "By Izunna Okafor", "author": "Chidi Igwe", "title": "Mmemme Ekeresimeesi: Ndị Uwe Ojii Ekwe Ndị Anambra Nkwà Ezi Nchekwa", "category": "Nchekwa"},
{"text": "Isi ọchịchị ụwe ojii ala anyị ekwela ndị Anambra nkwà ezi nchekwa na gburugburu niile nke steeti ahụ tupuu, mgbe a na-eme, nakwa mgbe e mèchara mmemme ekeresimeesi a.", "author": "Chidi Igwe", "title": "Mmemme Ekeresimeesi: Ndị Uwe Ojii Ekwe Ndị Anambra Nkwà Ezi Nchekwa", "category": "Nchekwa"},
{"text": "Nke a bụ nke e kwupụtara site n'ọnụ osote onyeisi ndị uwee ojii n'ala Nigeria, bụ DIG Celestine Okoye n'okwu ya mgbe ọ gara kpọtụrụ aka na-achị steeti ahụ, bụ Gọvanọ Willie Obianọ n'ebe obibi ya dị n'Amawbịa.", "author": "Chidi Igwe", "title": "Mmemme Ekeresimeesi: Ndị Uwe Ojii Ekwe Ndị Anambra Nkwà Ezi Nchekwa", "category": "Nchekwa"},
{"text": "DIG Okoye, bụ nwa afọ steeti Anambra, ma bụrụkwa onye na-ahụ maka usoro nzikọrịta ozi ọgbara ọhụụ, bụ ICT n'isi ụlọ ọrụ uwe ojii, kèlèrè Gọvanọ Willie Obianọ maka ọtụtụ ihe dị iche iche dara ụdà o mepụtagòrò n'ịkwàlite ọnọdụ nchekwa na ndị ọrụ nchekwa n'ime steeti ahụ.", "author": "Chidi Igwe", "title": "Mmemme Ekeresimeesi: Ndị Uwe Ojii Ekwe Ndị Anambra Nkwà Ezi Nchekwa", "category": "Nchekwa"},
{"text": "Dịka ọ na-akọwapụta na ya kpebìrì ka o buru ụzọ bịa kpọtụrụ Gọvanọ steeti nke ya tupu ọ gabazie steeti ndị ọzọ; DIG Okoye mere ka a mara na ya na Gọvanọ Obiano enweela ezigbo mkparịta ụka banyere ọnọdụ nchekwa steeti ahụ, ma kwezie nkwà na e nwere ihe ga-esi n'ụlọ ọrụ ya wee bàta n'ime steeti ahụ n'oge adịghị anya.", "author": "Chidi Igwe", "title": "Mmemme Ekeresimeesi: Ndị Uwe Ojii Ekwe Ndị Anambra Nkwà Ezi Nchekwa", "category": "Nchekwa"},
{"text": "Na nzaghachi, Gọvanọ Obianọ, onye nabàtàrà ya bụ nwa amadi n'ụzọ pụrụ iche, kèlèrè ya maka ịbịa kpọtụrụ ya, maka na a na-esi n'ụlọ mara mma wee pụba ama.", "author": "Chidi Igwe", "title": "Mmemme Ekeresimeesi: Ndị Uwe Ojii Ekwe Ndị Anambra Nkwà Ezi Nchekwa", "category": "Nchekwa"},
{"text": "O kwere nkwà na ọchịchị ya ga-aga n'ihu ibu agha megide ndị omekoome, mpụ na arụrụala na steeti ahụ wee ruo mgbe a nụdobere akụkọ ha na kpamkpam.", "author": "Chidi Igwe", "title": "Mmemme Ekeresimeesi: Ndị Uwe Ojii Ekwe Ndị Anambra Nkwà Ezi Nchekwa", "category": "Nchekwa"},
{"text": "O kwuru na ọchịchị ya nwere ezi mmasị n'ihe ọbụla metụtara ọnọdụ nchekwa, bụzị nke mere o ji etinyekarị anya na ngalaba ahụ, n'ihi ọtụtụ uru dị iche nke ahụ na-eweta, ma nyekwazie òwùwè anya na ha ga-aga n'ihu ijikọ aka ọnụ iji wee nọgidesie ike n'iwetara ụmụafọ steeti ahụ ezi ọnọdụ nchekwa tọọrọ àtọ.", "author": "Chidi Igwe", "title": "Mmemme Ekeresimeesi: Ndị Uwe Ojii Ekwe Ndị Anambra Nkwà Ezi Nchekwa", "category": "Nchekwa"},
{"text": "Ọ kpọkuzịkwara ndị Anambra bi n'ebe dị iche iche ka ha bàtaruo ụlọ nke ukwuu n'oge mmemme ekeresimesi a na-atụghị egwu maka ndị omekoome, n'ihi na o nweghị na-eme.", "author": "Chidi Igwe", "title": "Mmemme Ekeresimeesi: Ndị Uwe Ojii Ekwe Ndị Anambra Nkwà Ezi Nchekwa", "category": "Nchekwa"},
{"text": "Na ntụnye nke ya, onyeisi ndị uwe ojii na steeti Anambra, bụ Maazị John Abang tòrò Gọvanọ Obianọ maka ezi ọrụ ya na nkwàdo ya n'ịkwalite ezi ọnọdụ nchekwa na steeti ahụ.", "author": "Chidi Igwe", "title": "Mmemme Ekeresimeesi: Ndị Uwe Ojii Ekwe Ndị Anambra Nkwà Ezi Nchekwa", "category": "Nchekwa"},
{"text": "O kelekwara ya maka ibunye ndị ọrụ nchekwa na steeti ahụ kpọcha kpọcha akụrụngwa ọhụụ, bụ ụdị o nwebeghị steeti ọbụla na mba Africa niile tinyegoro ya n'ọrụ, ma kwe nkwa na ha ga-aga n'ihu n'ibu agha megide mpụ na arụrụ ala na steeti ahụ.", "author": "Chidi Igwe", "title": "Mmemme Ekeresimeesi: Ndị Uwe Ojii Ekwe Ndị Anambra Nkwà Ezi Nchekwa", "category": "Nchekwa"},
{"text": "Izunna Okafor, Awka", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "Igbo sị na ọnụ anaghị ezu ike ma ọ bụrụ na ihe ọ na-ata agwụghị, maka na ọ na-abụ a na-etigbu ọ ka na-arịsịta, ị mara na ihe a na-etigbu agwụbèghị n'ebe o si arịpụta.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "N'ịgbasò nke a, gọọmenti steeti Anambra anwụchikọọla mmadụ ruru iri na ise n'ọnụ ọgụgụ n'Ọnịtsha, bụ ndị a na-eyo èyo na ha bụ ndị ọna ụtụ iwu akwadòghị nà ndị na-ezufusi ego gọọmenti site n'ụzọ dị otu ahụ.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "Ndị ahụ bụ ajọ nkịta ji isi anya ọkụ bụ ndị e kwùrù na a nwụchikọrọ site n'aka ndị òtù ọrụ ahụ e gùzobere ọhụụ maka ibu agha megide ihe dị otu ahụ, bụ ndị a maara dịka 'Focus Initiative Against Touting,' bụ FIAT n'aha ịchàfụ.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "N'okwu ya oge ọ na-akpụgharị ndị ahụ, Kọmishọna na-ahụ maka njem okporo ụzọ na steeti ahụ, bụ Dọkịta Christian Madụbuko kọwàra na ọ bụ ihe jọgburu onwe ya, bụ mmadụ ịdị na-ebugharị onwe ya dịka onye ọna ụtụ gọọmenti, wee si n'ụzọ dị otu ahụ na-anapụsị ụmụ mmadụ ego ha tara ahụhụ wee kpaa ma na-etinye n'akpa nke ya.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "O kwuru na ndị òtù ọrụ ya ga-aga n'ihu ibu agha megide ndị na-etinye aka n'ihe dị otu ahụ, ọbụnadị dịka ọ dụrụ ọhanaeze ka ha hie asaa n'anya, mụrụ anya ka azụ, ma gbaa mbọ wèta mkpesa n'aka ụlọ ọrụ ya, oge ọbụla ha hụrụ onye ọbụla a na-enyo ènyo na ọ na-etinye aka n'ihe dị otu ahụ, iji wee nwụchikọọ ndị arụrụ ala ahụ.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "Ka ọ dị taa, a kpụpụgala ndị ahụ a na-enyo ènyò ụlọ ikpe mbugharị dị n'Ọnịtsha, bụ ebe a nọrọ wee kpee ha ikpe n'otu n'otu.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "Mmadụ ndị ahụ, nke gụnyere Maazị Mike Chigbo, Afamefuna Ọnyịa, Abụchi Ogbuu, tínyere ndị ọzọ, ka e kwùrù na ha na-eresígasị ndị ji ụgbọala achụ ego akwụkwọ ikike aha gọọmenti steeti ahụ dị na ya, mana gọọmenti amaghị bànyere ya; ha wee sizie n'ụzọ dị otu ahụ na-ezu ụmụ mmadụ na gọọmenti ohi.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "Ndị ahụ ka e kwuru na ha dàrà iwu dị n'àgbà nke iri isii na asaa, nkega Ch, nke amụma iwu nchekwa okporo ụzọ ahọ 1991 nke steeti Anambra.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "N'akụkụ nke ha, ụfọdụ ndị na-ekpechitere ndị ahụ ọnụ ha, bụ Ọkaiwu Chigozie Amahakụ na Ọkaiwu Victor Alọ rịọrọ ụlọ ikpe ahụ ka a gbapụta ha, n'ihi na ha bụ ndị a pụrụ ịgbapụta agbapụta, n'ilekwàsị anya n'iwu ha dàrà.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "Ka ọ dị ugbua, site na nkabì ụlọ ikpe ahụ, a nabàtàrà mgbapụta mmadụ ndị ahụ n'ótù n'ótù site n'ịna ha ego dị puku Naịra iri ise, n'otu n'otu, ịgwa ha kpọta otu onye akaebe n'otu n'otu, tinyere akwụkwọ ndị ọzọ a gwàrà ha wèta. Otu ọ dị, ótù onye n'ime ndị ahụ, bụ Maazị Chigbo bụzị onye a tụkpuru n'ụlọ mkpọrọ, wee na-echerezị nkabì ikpe n'isi ya.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "A nwụchikọkwazịrị mmadụ iri na abụọ ndị ọna ụtụ ọzọ iwu akwadoghị n'otu ụbọchị ahụ oge ụlọ ikpe ahụ nwechara ọnọdụ ya ụbọchị ahụ, bụkwa ndị e kwuru na a ga-akpụpụkwa ụlọ ikpe oge adịghị anya, ebe a ga-eji usoro iwu wee nyụchaa ha anya.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "Ihe ndị e nwèkọtara n'aka ndị ahụ gụnyèrè akwụkwọ ikike ahụ ha na-ere, ego nke ha rètàrà ereta, mkpịsị odéè nakwa ụfọdụ ihe ndị ọzọ ha ji arụ ọrụ.", "author": "Chidi Igwe", "title": "Gọọmenti Anambra Anwụchikọọla Ndị Ọna Ụtụ Iwu Akwadòghị", "category": "Nchekwa"},
{"text": "Izunna Okafor, Awka", "author": "Chidi Igwe", "title": "Obianọ Agbapeela Ụlọ Ikpe Mkpegharị n'Awka", "category": "Nchekwa"},
{"text": "Aka na-achị steeti Anambra, bụ Gọvanọ Willie Obianọ nọrọ ụnyaahụ wee gbapee ụlọ ikpe mkpegharị ọhụụ n'Awka bụ isi obodo steeti ahụ, bụkwazị ụlọ ikpe mkpegharị mbụ a na-eguzobe na steeti ahụ.", "author": "Chidi Igwe", "title": "Obianọ Agbapeela Ụlọ Ikpe Mkpegharị n'Awka", "category": "Nchekwa"},
{"text": "N'okwu ya oge ọ na-agbape ya bụ ụlọ ikpe, Gọvanọ Obianọ kọwàrà ụbọchị ahụ dịka oke ụbọchị na steeti ahụ, n'ilegara anya nà mpụtara ya n'ebe o mètụtàrà mgbasàwanye nke ikpe nkwụmọtọ, nnwere onwe na ọchịchị onye kwuo uche ya.", "author": "Chidi Igwe", "title": "Obianọ Agbapeela Ụlọ Ikpe Mkpegharị n'Awka", "category": "Nchekwa"},
{"text": "O mèrè ka a mara na ọ bụ naanị ụlọ ikpe mkpegharị iri na isii ka e nwèbụrụ n'ala Nigeria, wee ruo na nso nso a rụnyèkwùrù anọ n'Awka, Asaba, Kano na Gombe n'otu n'otu, nke mezịrị ka ọnụọgụgụ ya dịzie iri abụọ; ọbụnadị dịka ọ gàkwàzịrị n'ihu kọwaa na mgbape ahụ a gbàpèrè nke Awka mèzịrị ka ọ bụrụ ụlọ ikpe mkpegharị nke iri na asatọ n'ala Nigeria, n'ihi na a gbapèbèghị abụọ ndị ọzọ.", "author": "Chidi Igwe", "title": "Obianọ Agbapeela Ụlọ Ikpe Mkpegharị n'Awka", "category": "Nchekwa"},
{"text": "Ọ kpọpụtàsịrị ọtụtụ uru dị iche iche ya bụ ụlọ ikpe ga-ewèta, ma kwuo na ọ ga-aga n'ihu ibèlàtàrà ndị Anambra na ndị ọrụ ikpe steeti ahụ ntaramahụhụ ịdị na-aga ụlọ ikpe mkpegharị nke dị n'Enugu ịchọ ikpe nkwụmọtọ, n'ihi na akwụkwọ ndekọta na-akọwa na pasentị iri asaa na ise ikpe mkpegharị a na-ekpe n'ụlọ ikpe mkpegharị Enugu ahụ bụ n'Anambra ka ha si abịa.", "author": "Chidi Igwe", "title": "Obianọ Agbapeela Ụlọ Ikpe Mkpegharị n'Awka", "category": "Nchekwa"},
{"text": "Gọvanọ Obianọ sị na ọchịchị ya akwụchàpụla ụgwọ dị ichè ichè ọchịchị nọbụrụ na steeti ahụ n'oge mbụ jìkọbàrà ndị ọrụ ikpe, rụọrọ ha ezigbo ebe obibi, ma kwezie nkwà na ọchịchị ya ga-aga n'ihu ịkwàdò ikpe nkwụmọtọ na steeti ahụ, ya na ịkwàlite ezi mmekọrịta n'etiti alaka gọọmenti atọ nke steeti ahụ, iji mee ka ọnọdụ kawanyere ụmụafọ steeti ahụ mma.", "author": "Chidi Igwe", "title": "Obianọ Agbapeela Ụlọ Ikpe Mkpegharị n'Awka", "category": "Nchekwa"},
{"text": "Ndị dị iche iche sonyere na mmemme ahụ gụnyèrè onyeisi ụlọ ikpe mkpegharị n'ala anyị, bụ ọka ikpe Zainab Bulkachiwa (bụ onye ọ bụ ya na Gọvanọ Obianọ jikọrọ aka wee gbapee bụ agadaga ụlọ); Ọkaikpe Nkwụmọtọ steeti ahụ, bụ Manasseh Anyachebelu; ndị omebe iwu steeti ahụ, tinyere ọtụtụ ndị ọzọ e ji okwu ha agba ìzù na steeti ahụ.", "author": "Chidi Igwe", "title": "Obianọ Agbapeela Ụlọ Ikpe Mkpegharị n'Awka", "category": "Nchekwa"},
{"text": "Ọ dị nchèta na ọ bụ n'ahọ 2018 ka Gọvanọ Obianọ gùzòbèrè òtù ọrụ mmadụ ise, nke ọ bụ Dọkịta Onyechi Ikpazụ nọ n'isi ya, maka igùzòbè ụlọ ikpe mkpegharị na steeti ahụ, nke ahụ wee bụrụzie nke a rụchara ma gbapee ka ọ gàchàrà ihe erughị ahọ abụọ, bụ n'ahọ 2020.", "author": "Chidi Igwe", "title": "Obianọ Agbapeela Ụlọ Ikpe Mkpegharị n'Awka", "category": "Nchekwa"},
{"text": "Izunna Okafor, Awka", "author": "Chidi Igwe", "title": "Otu Jikọtara Ndị Gọvanọ Ndịda-Ọwụwa Anyanwụ Emeela Ọgbakọ Mbụ n'Ahọ 2020", "category": "Nchekwa"},
{"text": "Buusu sị na ọ bụ mmekọrịta ahụ bụ ụtọ nwanne, maka na ọ na-abụ e zùó n'ìzù, gbaa afa, a gbata obì ndị mmụọ. N'ịgbasò nke a, òtù jíkọtára ndị Gọvanọ ndịda-ọwụwa anyanwụ ala anyị, a mààrà na bekee dịka \"South-East Governors Forum\" enweela ọgbakọ nke mbụ na mbụ ha n'ime ahọ 2020, bụ ebe ha nọrọ wee tụkọọ arò ọnụ dịka ụmụnne, ma tinyekwa ọnụ n'okwu bànyere ihe dị iche iche na-eme na mpaghara ahụ.", "author": "Chidi Igwe", "title": "Otu Jikọtara Ndị Gọvanọ Ndịda-Ọwụwa Anyanwụ Emeela Ọgbakọ Mbụ n'Ahọ 2020", "category": "Nchekwa"},
{"text": "Ya bụ ọgbakọ, bụ nke weere ọnọdụ na steeti Enugu dọtàrà Gọvanọ Steeti Ebonyi, bụkwa onyeisioche òtù ahụ, Gọvanọ David Ụmahị; Gọvanọ Ifeanyị Ugwuanyị nke Steeti Enugu; Gọvanọ Okezie Ikpeazụ nke Steeti Abịa; na osotè Gọvanọ steeti Anambra, bụ Dọkịta Nkem Okeke, bụ onye nọchitere anya Gọvanọ Willie Obianọ.", "author": "Chidi Igwe", "title": "Otu Jikọtara Ndị Gọvanọ Ndịda-Ọwụwa Anyanwụ Emeela Ọgbakọ Mbụ n'Ahọ 2020", "category": "Nchekwa"},
{"text": "N'okwu ya n'ọgbakọ ahụ, aka na-achị steeti Anambra, bụ Gọvanọ Obianọ, nke ọ bụ osòte ya bụ Dọkịta Nkem Okeke nọchitere anya ya, kọwàpụtààrà ndị otu ahụ ka eke si anya anwụ n'ọrụ àkwà ohimiri Niger nke abụọ (bụ Second Niger Bridge), ma gosikwa ha eserese dị iche iche bàyere otu ya bụ ọrụ si agan nakwa ogoogo ọ nọ na ya ugbua.", "author": "Chidi Igwe", "title": "Otu Jikọtara Ndị Gọvanọ Ndịda-Ọwụwa Anyanwụ Emeela Ọgbakọ Mbụ n'Ahọ 2020", "category": "Nchekwa"},
{"text": "N'akụkụ nke ya, aka na-achị Steeti Enugu, bụ Gọvanọ Ifeanyị Ugwuanyị mekwààrà ka ndị òtù ahụ mara ka ọrụ si aga n'ike n'ike n'idozigharị ọdụ ụgbọelu mba ụwa Akanụ Ịbịam dị n'Enugu, bụkwa nke onye na-ahụ gbàsaara ọrụ n'òtù ahụ, bụ Injinia Chris Okoye tìnyèrè ọnụ na ya, wee kwuo hoohaa na ya bụ ọrụ na-agawanye n'ihu nakwa n'ogoogo dị elu.", "author": "Chidi Igwe", "title": "Otu Jikọtara Ndị Gọvanọ Ndịda-Ọwụwa Anyanwụ Emeela Ọgbakọ Mbụ n'Ahọ 2020", "category": "Nchekwa"},
{"text": "N'okwu dịkwa ka ibè ya, Gọvanọ Ikpeazụ nke Steeti Abịa kọwapụtàrà ka agadi si asụ ụtàrà ji n'ọrụ idozigharị okporoụzọ àwàrá àwàrà ahụ siri Enugu gaa Porthacourt, bụ nke ọ kọwàra na ọ na-aga n'ihu, na-agbanyèghị na ọ na-akpụ ka ejula, n'ihi na gọọmenti etiti anaghị enyecha ya bụ ụlọ ọrụ mba China ji ọrụ ngo ahụ ego otu o kwèsìrì iji rụchapụ ya bụ ọrụ tupuu udummiri.", "author": "Chidi Igwe", "title": "Otu Jikọtara Ndị Gọvanọ Ndịda-Ọwụwa Anyanwụ Emeela Ọgbakọ Mbụ n'Ahọ 2020", "category": "Nchekwa"},
{"text": "N'ịgbàkwụnyere ọtụtụ ihe ndị ọzọ ndị otu ahụ lebàrà anya na ya; ha nọkwàrà n'ọgbakọ ahụ wee nyekwuo nkọwa ma metụ okwu ọnụ bànyere atụmatụ nchekwa mpaghara ndịda-ọwụwa anyanwụ, bụ 'South East Joint Security' bụkwa nke e guzobèrè n'abalị iri abụọ na asatọ nke ọnwa Julaị ahọ 2019 ma guzobekwa òtù ọrụ ga ahụ màkà ya na itinye ya n'ọrụ, bụ 'South East Joint Security Committee' n'abalị iri atọ na otu nke ọnwa Ọgọọstụ ahọ ahụ.", "author": "Chidi Igwe", "title": "Otu Jikọtara Ndị Gọvanọ Ndịda-Ọwụwa Anyanwụ Emeela Ọgbakọ Mbụ n'Ahọ 2020", "category": "Nchekwa"},
{"text": "N'ozi ọ gụpụtaara ndị nta akụkọ bànyere ọgbakọ ahụ na nkwekọrịta ndị otu ahụ oge ya bụ ọgbakọ bịara n'isi njedobe, onyeisi oche òtù ahụ, bụ Gọvanọ Dave Ụmahị kwùrù na ha na-ekele gọọmenti etiti na onyeisi ala Muhammadụ Buharị maka ọrụ ahụ na-aga n'ihu n'ebe dị iche iche na mpaghara ahụ. ", "author": "Chidi Igwe", "title": "Otu Jikọtara Ndị Gọvanọ Ndịda-Ọwụwa Anyanwụ Emeela Ọgbakọ Mbụ n'Ahọ 2020", "category": "Nchekwa"},
{"text": "Dịka mkpesa ha nwètàrà siri dị, o kwupụtàrà owùwè anya ndị òtù ahụ, na a ga-emepegharị ya bụ ọdụ ụgbọelu mba ụwa Akanụ Ịbịam a na-edozigharị n'Enugu n'abalị iri na atọ nke ọnwa Maachị ahọ a, dịka e siri kwuo na mbụ.", "author": "Chidi Igwe", "title": "Otu Jikọtara Ndị Gọvanọ Ndịda-Ọwụwa Anyanwụ Emeela Ọgbakọ Mbụ n'Ahọ 2020", "category": "Nchekwa"},
{"text": "O kwukwàrà na mkpesa ha nwètarà bànyere àkwà ohimiri Niger nke abụọ na-egosi na ya bụ ọrụ nwèrè ike ịkụrụ ọnụ tupuu ọchịchị onyeisiala Buharị abịa na njedobe, ọbụnadị dịka ọ kpọkùzịrị gọọmenti etiti ka ọ na-etinye ego otu o siri kwesi n'ọrụ idozigharị okporoụzọ àwàrá àwàrà ahụ siri Enugu gaa Porthacourt, iji ha na a rụchapụrụ ya tupuu udummiri awụchie, ọ kachasị mpaghara ebe ahụ siri Abịa gaa Porthacourt, bụ nke e kwuru na o dèbèrè ime na ọnụ ka ntọọ ugbua.", "author": "Chidi Igwe", "title": "Otu Jikọtara Ndị Gọvanọ Ndịda-Ọwụwa Anyanwụ Emeela Ọgbakọ Mbụ n'Ahọ 2020", "category": "Nchekwa"},
{"text": "Ka ọ na-ekele ndị òtù Ọhaneze Ndị Igbo maka ịbịa nọnyere ha n'ọgbakọ ahụ, Gọvanọ Ụmahị kwupụtàzịkwàrà mkpebi ndị òtù ahụ ịkwàlite ọnọdụ akụnaụba, ọnọdụ obibi ndụ, ọnọdụ nchekwa na ezi ọnọdụ mmepe mpaghara ahụ n'izugbe site n'usòro ezi ọchịchị ha, mmekọrịta na ijikọaka ọnụ.", "author": "Chidi Igwe", "title": "Otu Jikọtara Ndị Gọvanọ Ndịda-Ọwụwa Anyanwụ Emeela Ọgbakọ Mbụ n'Ahọ 2020", "category": "Nchekwa"},
{"text": "Izunna Okafor, Awka", "author": "Chidi Igwe", "title": "Ndị Uwe Ojii Anwụchikọọla Ndị Ntọrọ Mmadụ Atọ n'Anambra", "category": "Nchekwa"},
{"text": "Igbo sị na ọ bụrụ na a pịaghị ngwèrè ụtàrị, ọ naghị ama na ọ gbà ọtọ. Ka ọ dị taa, ndị uwe ojii steeti Anambra awakpòla ma nwụchikọọ mmadụ atọ a na-enyo enyò na ha bụ ndị ntọ.", "author": "Chidi Igwe", "title": "Ndị Uwe Ojii Anwụchikọọla Ndị Ntọrọ Mmadụ Atọ n'Anambra", "category": "Nchekwa"},
{"text": "Ọ bụ onye na-ahụ maka mmekọrịta ọhaneze na ndị uwe ojii na steeti ahụ, bụ Maazị Harụna Mọhammed mèrè ka ụwa mara nke a n'ozi ọ kụpụụrụ ndị nta akụkọ n'Awka, n'aha onyeisi uwe ojii na steeti ahụ, bụ Maazị John Abang.", "author": "Chidi Igwe", "title": "Ndị Uwe Ojii Anwụchikọọla Ndị Ntọrọ Mmadụ Atọ n'Anambra", "category": "Nchekwa"},
{"text": "Dịka ya bụ ozi siri kọwaa, mmadụ atọ ahụ, bụ Maazị Onyemaechi Anịobi gbara ahọ iri abụọ na atọ; Maazị Elochukwu Okudo gbara ahọ iri abụọ na ise, na Nwaada Pauline Elechi gbara ahọ iri abụọ na anọ tọọrọ ótù nwata nwaanyị gbara ahọ iri na anọ n'abalị iri na abụọ nke ọnwa Jenụwarị ahọ a, wee buru ya ga dobe n'ebe mmadụ amaghị.", "author": "Chidi Igwe", "title": "Ndị Uwe Ojii Anwụchikọọla Ndị Ntọrọ Mmadụ Atọ n'Anambra", "category": "Nchekwa"},
{"text": "Ha zitèèrè nne na nna nwata ahụ ozi n'abalị iri atọ nke ọnwa Jenụwarị, wee kwuo na a ga-akwụnyere ha nde naịra iri n'akàrà ụlọakụ First Bank 3120904371 tupuu ha atọhapụ ya bụ nwata. Ma ha mechaziere na-amazụrị nwata ahụ, ma na-erikwa ya ọkọmbọ ihu na azụ, wee na-eche mgbe a ga-akwụnyere ha ụgwọ.", "author": "Chidi Igwe", "title": "Ndị Uwe Ojii Anwụchikọọla Ndị Ntọrọ Mmadụ Atọ n'Anambra", "category": "Nchekwa"},
{"text": "Ka o sila dị, okechi dabidòrò ha bụ ndị arụrụala n'abalị asatọ nke ọnwa Febụwarị dịka ndị uwe ojii Anambra wakpòrò ma nwụchikọọ ndị ahụ n'ebe nzuzo ha dị n'Ogidi, n'okpuru ọchịchị ime obodo Idemili North, ma zọpụtakwa nwata ahụ.", "author": "Chidi Igwe", "title": "Ndị Uwe Ojii Anwụchikọọla Ndị Ntọrọ Mmadụ Atọ n'Anambra", "category": "Nchekwa"},
{"text": "Najụjụ ọnụ a gbàrà nne nwata nwaanyị ahụ a tọọrọ, bụ Oriakụ Ụkamaka Onyeji kwùrù na nwa ya nwaanyị làrà ụlọ akwụkwọ ya, bụ ebe o bì ebi n'abalị iri na abụọ nke ọnwa Jenụwarị; ma, ka o rùrù abalị iri na atọ nke ọnwa ahụ, onye nlekọta nwata ahụ n'ụlọ akwụkwọ ahụ kpọrọ ya n'ekwentị ma gwa ya na nwa ya anọghịzị n'ebe ahụ, nke mezịrị ka ha malitezie chọgharịba ya ọhịa na ụzọ.", "author": "Chidi Igwe", "title": "Ndị Uwe Ojii Anwụchikọọla Ndị Ntọrọ Mmadụ Atọ n'Anambra", "category": "Nchekwa"},
{"text": "Ọ sịkwa na ka ọ gachara ụbọchị ole na ole ndị ahụ zitechaara ya ozi ka ọ kwụnyere ha nde Naịra iri ahụ, na ha zitèkwaara ya ozi ọzọ, sịzie ya kwụnye puku Naịra iri isii, maọbụ ha agbagbuo nwa ya. O kwùrù na ha dọkwàrà ya aka na ntị ka ọ ghara ikwe ka ndị uwe ojii mara bànyere ọnọdụ ahụ ọ nọ na ya oge ahụ, n'ihi na nke ahụ ga-eme ka ọnọdụ kawanyere ya njọ.", "author": "Chidi Igwe", "title": "Ndị Uwe Ojii Anwụchikọọla Ndị Ntọrọ Mmadụ Atọ n'Anambra", "category": "Nchekwa"},
{"text": "Otu ọ dị, o kèlèzịkwara ndị uwe ojii maka ọrụ ha n'ịnwụchikọ ndị omekoome ahụ na n'ịzọpụtarà ya nwa ya na ndụ.", "author": "Chidi Igwe", "title": "Ndị Uwe Ojii Anwụchikọọla Ndị Ntọrọ Mmadụ Atọ n'Anambra", "category": "Nchekwa"},
{"text": "Maazị Mọhammed kọwazịrị na a kpọrọla ya bụ nwata nwaanyị gaa ụlọ ọgwụ bụ ebe a nọrọ wee lelee ya àhụ ma na-enyekwa ya ọgwụgwọ ugbu a.", "author": "Chidi Igwe", "title": "Ndị Uwe Ojii Anwụchikọọla Ndị Ntọrọ Mmadụ Atọ n'Anambra", "category": "Nchekwa"},
{"text": "Ọ sịkwa na a kà na-eme nnyòcha bànyere ya bụ okwu, ma kwe nkwà na a ga-akpụpụ ndị ahụ ụlọ ikpe ma were usoro iwu kọwaara ha ihe ọkụ ji ntị oke eme.", "author": "Chidi Igwe", "title": "Ndị Uwe Ojii Anwụchikọọla Ndị Ntọrọ Mmadụ Atọ n'Anambra", "category": "Nchekwa"},
{"text": "Izunna Okafor, Awka", "author": "Chidi Igwe", "title": "Òtù Nnọrọonwe 'Center For Change' Enyela Obianọ Nkwanye Ugwu Maka Ọrụ Nchekwa", "category": "Nchekwa"},
{"text": "Ndị òtù nnọrọonwe a maara dịka 'Center For Change' anabatala ma guzobe aka na-achị steeti Anambra, bụ Gọvanọ Willie Obianọ dịka nnukwu onye nnọchianya mgbanwè òtù ahụ n'ihe gbasaara nchekwa n'ala Nigeria, bụ nke nwa bekee kpọrọ \"Change Ambassador On Security\".", "author": "Chidi Igwe", "title": "Òtù Nnọrọonwe 'Center For Change' Enyela Obianọ Nkwanye Ugwu Maka Ọrụ Nchekwa", "category": "Nchekwa"},
{"text": "Nke a bụ nke e kwupụtàrà ma bụrụkwa nke e mèrè mmemme ya n'obi gọọmenti dị n'Awka, bụkwa ebe ọtụtụ ndị isi ọchịchị steeti ahụ sonyèrè na ya.", "author": "Chidi Igwe", "title": "Òtù Nnọrọonwe 'Center For Change' Enyela Obianọ Nkwanye Ugwu Maka Ọrụ Nchekwa", "category": "Nchekwa"},
{"text": "N'okwu ya oge ọ na-ekwupụta nke ahụ, ma na-enyekwa Gọvanọ Obianọ onyinye nkwanye ugwu bànyere nke ahụ; onye duru ndị ahụ wee bịa, bụ Dọkịta Joe Okei Ọdụmakịn mèrè ka a mara na nke ahụ bụ nke mbụ na mbụ ha na-akwanyere gọọmenti nọ n'ọkwa ùgwù n'ala Nigeria, kemgbe ahọ 2003 e jiri guzobe òtù ahụ.", "author": "Chidi Igwe", "title": "Òtù Nnọrọonwe 'Center For Change' Enyela Obianọ Nkwanye Ugwu Maka Ọrụ Nchekwa", "category": "Nchekwa"},
{"text": "O kọwàrà na nhọrọ ahụ ha họọrọ Gọvanọ Obianọ maka ọkwa ahụ na nkwanye ugwu ahụ n'ime gọvanọ niile nọ n'ala Nigeria bụ n'ihi ezi ọrụ ya dị iche iche n'ịkwalite mmepe, ọnọdụ obibi ndụ, na ezi ọnọdụ ndị ọzọ na-enyé aka ime ka obodo magbuo onwe ya, ọ kachasị n'ebe o metụtara ngalaba nchekwa.", "author": "Chidi Igwe", "title": "Òtù Nnọrọonwe 'Center For Change' Enyela Obianọ Nkwanye Ugwu Maka Ọrụ Nchekwa", "category": "Nchekwa"},
{"text": "Na nzaghachi, Gọvanọ Obianọ kèlèrè ndị òtù ahụ maka ịhụta ya dịka onye tozùrù oke inweta ụdị nkwanye ùgwù na ọkwa ahụ dị oke elu, ya na ịgba akaebe ha bànyere ọrụ ọma dị iche iche ọchịchị ya rụgoro na ngalaba nchekwa.", "author": "Chidi Igwe", "title": "Òtù Nnọrọonwe 'Center For Change' Enyela Obianọ Nkwanye Ugwu Maka Ọrụ Nchekwa", "category": "Nchekwa"},
{"text": "O mere ka a mara na ọ na-abụ e tòó onye gburu ewu, ọ hụ ehi o gbuo, n'ihi na ụgwọ ọrụ ezi ọrụ bụ ọrụ ka elu; ma sịkwazie na ọ ga-aga n'ihu ịrụ ịrụsi ọrụ ike na ngalaba nchekwa, ya na imepụta ihe anya na-ahụ na ngalaba ezi ọchịchị n'izugbe.", "author": "Chidi Igwe", "title": "Òtù Nnọrọonwe 'Center For Change' Enyela Obianọ Nkwanye Ugwu Maka Ọrụ Nchekwa", "category": "Nchekwa"},
{"text": "Ihe pụtakatịchara ìhè na mmemme ahụ bụ inye inyefè Gọvanọ Obianọ onyinye nkwanye ùgwù ahụ kpọnkwem.", "author": "Chidi Igwe", "title": "Òtù Nnọrọonwe 'Center For Change' Enyela Obianọ Nkwanye Ugwu Maka Ọrụ Nchekwa", "category": "Nchekwa"},
{"text": "Ọ bụ ezie na Igbo na-sị na ọ na-abụ arụ gbàá ahọ, ọ bụrụ omenala; mana ọtụtụ aghọtaghị ihe nke ahụ pụtara.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Tupu mmadụ ọbụla aghọta ihe okwu a pụtara, ọ ga-ebu ụzọ ghọta ihe bụ arụ na ihe bụ omenala, nà ihe dị iche na ha abụọ, maka na onye amaghị ọfọ nna ya na-akpọ ya mkpìrìsì osisi. Onye amaghị azụ mmà anaghị ihu ya.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Na nkọwa m ebe a, aga m asị na omenala na arụ bụ akanri na akaekpe ndị Igbo. Ihe nke ahụ pụtara bụ na, a bịa n'ala Igbo, Omenala bụ akparamagwa, omume na ụfọdụ ihe ndị ọzọ ndị Igbo nabàtàrà nke ọma, na-emesi ya ike oge niile maọbụ na mgbe na mgbe, ma werekwazie ya dịka usoro obibindụ ha. Dịka aha ya siri dị, Omenala (Òmé n'ala) pụtara na ala na-anabata ihe ndị ahụ ma e mee ha, nke gosiri na ha bụ ezi ihe, maka na ala Igbo anaghị akwàdo maọbụ kwụdóró ihe ọjọọ. Ugbua ị ma nke a, ị ma nke ọzọ?", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Gịnị bụ arụ? ", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Arụ na nwanne ya Nsọala bụ ndịiche Omenala. Ihe nke a pụtara bụ na, dịka Omenala bụ ihe ala nabatàrà, Arụ na Nsọala bụ ihe rụrụ arụ na ihe ala na-asọ nsọ. Ya bụ na Arụ bụ akparamagwa na omume dị iche iche na-arụ ala afọ (na-akpasu àlà iwe maọbụ na-emerụ ya). Cheta na agwara m gị na ala Igbo anaghị akwàdo maọbụ kwụdoro ihe ọjọọ. A na-eme arụ na nzuzo; a naghị emekwa arụ oge niile, n'ihi na ọ bụ ihe a nabataghị anabata n'obodo. ", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Ọ bụ nke a mere ndị Igbo jiri kwuo na ọ na-abụ arụ gbaa ahọ ọ bụrụ omenala; nke pụtara na ọ na-abụ arụ dịtòó aka maọbụ e mekarịa ya n'obodo, ọ dịzie ka ọ bụ ihe a nabatara anabata maọbụ ihe e jizịrị mere usoro obibindụ, maka na omenala bụ ihe ndị obodo nabatara ma jiri ya mere usoro obibindụ.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Ugbua ị ghọtagoro ihe ndị Igbo ji ekwu okwu a, ma ghọtakwa ihe dị iche n'etiti Arụ na Omenala, ọ dịkwa mkpa ka ị ghọta ihe dị iche n'etiti Arụ na Nsọala, tupu anyị akọzie n'ubi onye anyị bịara.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Arụ na Nsọala bụ ụmụnne abụọ yiri onwe ha, mana ha abụghị otu ihe, n'agbanyeghị na e nwere ụfọdụ ihe ha nwekọrọ ọnụ —ha abụọ bụ ihe ala na asọ nsọ, na ihe a nabataghị anabata n'obodo. Ha abụọ bụ ihe ọjọọ megide mmadụ na ala. ", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Ndịiche dị n'etiti ụmụnne abụọ dàbèèrè n'ihe e mere kpọmkwem, onye mere ya na etu e siri mee ya, maka na arụsị niile bụ arụsị n'ezie, mana e nwere arụsị ka ibè ya njọ. Arụ niile bụ njọ, mana njọ niile abụghị arụ; etu ahụ ka ọ dịkwa na nsọala.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Ị ma na onye ji àkwá abụọ n'aka amaghị nke bụ óké na nwunyè. Ọzọkwa, ọ na-adị mma a na-egosi nwatàkịrị awọ n'ikpo okwute, a na-ebìbe ya aka, ka o wee mara nke bụ awọ na nke bụ okwute. Onye na-akọ ọrụ kwèsìkwàrà ịdị na-akpa ókè ala nke ọma, maka echi na ụmụnnadi. N'ihi ihe ndị a, ọ ga-adị mkpa iji ọmụmaatụ wee kọwaa ndịiche n'etiti Arụ na Nsọala.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "N'ala Igbo gbaa gburugburu, Nsọala gụnyere ihe ndị a: mmadụ ịkpacha anya gbuo anụ ụlọ mmadụ,  nwaanyị ịrị elu nkwụ/akwụ, nwanyị ịwa ọjị maọbụ ịtụtụ ọjị dara ada, izu ohi, nwanyị ịnara nwanyị ọzọ di ya, nwoke ịkpọrọ nwunye mmadụ, ịkpacha anya suo ụlọ mmadụ ọkụ, idobere maọbụ ilìrì mmadụ ọgwụ, ịzọrọ/ịkpara ala mmadụ n’ike, mmadụ ịgbà/idinà anụmanụ (mmadụ na anụmanụ inwe mmekọ nwoke na nwaanyị), nwaanyị ịta eko ọkụkọ.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Ndị ọzọ gụnyere: izu nwa mmadụ n’ohi, nwata iji ụkwụ wee pụta n'afọ nne ya oge a na-amụpụta ya, nwata ibu ụzọ puo eze elu, ịkutu ụlọ mmadụ rụrụ, mmadụ ikpo ibè ya ntụ n'ahụ, nwaanyị iwepù nkụ nwaanyị ibe ya sonyere n'ọkụ oge ha na-enwe nsogbu, nwata ịkparị maọbụ iti okènyè ihe, mmadụ ịtụ nna ya/nne ya n'ala, nwaanyị ịtụ di ya n'ala, igbu anụnsọ/anụ obodo na-asọ nsọ igbu, mmadụ ihogharị osisi dị n'ókè àlà, nwaanyị ịbọrọ mmadụ ikè, ewu ịnọ n'ọgbụ/eriri wee mụọ nwa.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Ọ ga-aka mma ịgbado ya ebe a n'ihe gbasaara Nsọala, ka ọ dịbazie ụbọchị anyị m ga-eji Nsọala mere isiokwu, ka anyị wee labàá ya anya, maka na ngwùgwù a ga-atọghe atọghe, ọ dịghị mma ka a tụọ ya mbọ.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Dịka anyị hụgoro ọmụmaatụ Nsọala, ọ ga-adịkwa mkpà ka anyị hụkwa ọmụmaatụ Arụ. Ụfọdụ Arụ zuru igbo ọnụ gụnyèrè: izu ohi ji n'ọba/n'ubi mmadụ, igbu ọchụ, ụmụnne nwoke na nwanyị inwe mmekọ nwoke na nwanyị, nwanne ịlụ nwanne ya, nwoke idinà nwunye nwanne ya, nwoke na nwoke ibe ya maọbụ nwaanyị na nwaanyị ibe ya inwe mmekọ, mmadụ ịkwụ ụdọ/igbu onwe ya, tinyere ụfọdụ ndị ọzọ.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Igbo sị na ọ na-abụ ebe ọkụ nyụọrọ a wụsa ọwa. N'ihi nke a, anyị ga-agbadokwa ya ebe a ugbua n'ihe gbasaara Arụ, ma laghachikwa azụ na ya oge ọzọ, maka na ofe tọrọ ụtọ anaghị adị mma ka a gọọ ya àgwọọ.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Ya bụ, chebirikwa anyị ọzọ n'isiokwu a n'oge adịghị anya, ka anyị wee malitekwa ebe anyị kwụsịrị ugba. Mana, tupu mgbe ahụ, a rịọ m gị, emekwala arụ...", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": " ", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "*************************************************", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Izunna Okafor bụ nwaafọ Ebenator dị n'okpuru ọchịchị Nnewi Sawụtụ nke steeti Anambra. Ọ bụ onye edemede iduazị na abụ, onye nta akụkọ na onye nkwàlite asụsụ Igbo. Ọ gụrụ na mahadum Nnamdị Azikiwe dị n'Awka, bụ ebe o mere maka ihe ọmụmụ nhazi ọhanaeze bụ 'Public Administration' n'olu bekee.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Dịka onye edemede, o nwetala ntúrú ùgò na nkwanye ùgwù karịrị iri abụọ na ise n'ihe gbasaara edemede, site n'ala anyị na n'ogoogo mba òfèsi. Nturu ùgò na nkwanye ùgwù ndị ahụ gụnyere: Nigerian Writers Award/Indigenous Writer of The Year", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "; Pita Nwanna Award for Igbo Literature", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "; Nigerian Heritage Icon Award/Young Writer of the Year Federal Republic of Nigeria", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "; Anambra Exclusive Youth Choice Award/Youth Writer of The Year", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "; Future Award Africa", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "/African Prize For Education; SLAM Hero Youth International Award/Innovative Youth of the Year", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": ";  Inspire Award/Outstanding Youth in Academics", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "; Ezenwa Ohaeto Prize for Young Nigerian Novelists", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "; Campus Best Writer/Journalist of The Year", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": ", tinyere ọtụtụ ndị ọzọ.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Dịka onye nta akụkọ, ọ rụọla n'ụlọ mbipụta akwụkwọ akụkọ dị iche iche, ma bụrụkwa onye edemede na onye ntaakụkọ n'Igbo Radio.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "Izunna na-ede akwụkwọ n'asụsụ Igbo na n'asụsụ bekee, ma bụrụkwa onye e jìrì ịkwàlìtè asụsụ na omenala Igbo wee mara.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "O deela akwụkwọ asatọ, ma nwekwa edemede karịrị narị asatọ n'ọnụ ọgụgụ o bipùtagòrò n'ìkùkù. Ọ bụ onye isi òtù jikọtara ndị ntorobịa na-ede akwụkwọ n'ala Nigeria, ngalaba steeti Anambra.", "author": "Izunna Okafor", "title": "Arụ n'Ala Igbo (1)", "category": "Edemede"},
{"text": "N'izuụka gara aga ka anyị malitere ileba anya n'isiokwu a, ma bụrụkwa nke m sitegoro na ya wee nye nkọwa ihe gbasaara arụ, ihe dị iche n'etiti ya na nsọala, ma nyekwa ọmụmaatụ arụ na nsọala.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Ka ọ dị taa, ihe anyị ga-elebà anya n'ihe olenaole fọrọ banyere isiokwu ahụ, wee mazie ya ákpụ. Ọkụ anyị nyụrụ n'izuụka gara aga oge anyị kpọpụtachara ụfọdụ ọmụmaatụ arụ na nsọala; anyị wee wụsa ọwa n'ebe ahụ.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "N'ibidokwa n'ebe anyị kwụsịrị, ọ dị mkpà ịkọwapụta na e nwere etu e si emeso onye mere nsọala n'ala Igbo, ma nwekwa etu e si emeso onye mere arụ. N'ala Igbo, ọ bụrụ na mmadụ mee nsọala n'obodo, (ya bụ, ọ bụrụ na mmadụ mee ótù n'ime ihe ndị ahụ anyị kpọptasịrị n'izuụka gara aga dịka ọmụmaatụ nsọala), obodo nwèrè usoro dị iche iche ha ga-esi mesò onye ahụ, dịka o siri metụta ntaramahụhụ a ga-enye onye ahụ, bụkwa nke dabeere n'ihe onye ahụ mere kpọmkem.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Iji maa atụ, ụfọdụ nsọala nwèrè ike ịdọtara onye mere ya ntaramahụhụ dị iche iche ndị obodo maọbụ onye o mere ihe ahụ ga-enye ya, nwéé ike wètara onye ahụ ịdà nha (n'ụdị ego maọbụ n'ụdị ihe onwunwe ndị ọzọ a ga-asị ya kwụọ maọbụ wètá), nwekwazie ike wètara onye ahụ ọsụsụ (ịsụ onye ahụ àsụ). Ịsụ mmadụ pụtàrà ndị obodo ịkpachapụ onye ahụ n'akụkụ, lechàrá ya na ihe ọbụla metụtara ya anya, màchie onye ahụ isonye n'ihe ọbụla obodo na-eme, ma màchikwa onye ọbụla ịga be onye ahụ maọbụ sonye n'ihe ọbụla onye ahụ na-eme na-ezinụlọ ya, dịka ịkwa ozu, ịlụ nwaanyị, tinyere mmemme ndị ọzọ na ihe ọbụla onye ahụ na-eme be ya, ruo oge ndị obodo kwekọrịtara maọbụ mgbe onye ahụ mere ihe ndị obodo gwara ya mèé. Ihe ndị niile bụcha ntaramahụhụ e ji eso onye mere nsọala n'ala Igbo, dàbere n'ụdị nsọala onye ahụ mere kpọmkwem, onye mere ya, maọbụ ebe o mere ya.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Ka o sila dị, ihe dị iche dị n'ebe onye mere arụ nọ, maka na arụ bụ nnukwu ajọ ihe megide mmadụ, àlà, na ndị mbụ na ndị ègèdè. Ọ bụrụ na mmadụ mee arụ n'ala Igbo, dàbere n'ụdị arụ onye ahụ mere, a na-akpụgharị onye ahụ n'obodo. Oge ụfọdụ, a na-agbaba onye ahụ ọtọ ma kee ya ọmụ (ọmụnkwụ) n'ahụ niile, wee kpụgharịba ya. Ọ bụrụ onye jere ohi ji maọbụ ohi ihe dị añaa, a na-ebokwa onye ahụ ihe ahụ o zuru n'isi, wee na-akpụgharị ya n'obodo. Ọ bụ ndị obodo na-enupụta n'ìgwè wee kpụgharịa onye ahụ. ", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Oge ụfọdụ, mmọnwụ na ndị mmọnwụ na-esòkwazị akpụgharị onye mere arụ n'obodo. Ọ bụrụ na a kpụgharịchaa onye ahụ, a na-achụpụkwazị ya n'obodo ahụ, ma chụtèé ya obodo tere aka. Mmọnwụ na ndị mmọnwụ na-esokwa eme nke a n'ọtụtụ obodo. Ụfọdụ na-eti onye ahụ ihe oge ụfọdụ ma mekwa ya àkàje dị iche iche oge a na-akpụgharị ya, ka nke ahụ wee bụrụ ihe ịdọ aka na ntị nye ndị ọzọ na-ezùbekwa ime ihe dị etu ahụ n'ọdịnihu. ", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "N'ụfọdụ obodo, n'oge gboo, a na-etigbukwa onye mere arụ etigbu, dịka ihe o mere siri wee dị. I ji maa atụ, ọ bụrụ n'oge gboo, n'obodo Ebenator dị n'okpuru ọchịchị 'Nnewi South' nke steeti Anambra, ọ bụrụ na mmadụ mee arụ, a na-akpụrụ onye ahụ wee gagharịa n'ihu àlà niile dị n'obodo ahụ, wee bịazie tigbuo ya n'ihu ala nke kacha wee bụrụ okenye, bụ nke dị n'Ụmụonyeukpa, nke bụ otu n'ime ógbè atọ dị n'obodo ahụ. Mana ka ọ dị taa, a naghị emezị ihe ndị ahụ ugbua, maka na égwú adagharịala, dịka o siri metụta etu ndị Igbo si eme ihe, tinyekwuoro na ndị ụka na gọọmentị bịazịrị were ọnọdụ ma wepụtazie iwu gọọmentị; ihe ndị ahụ wee na-alazị azụ. Ọ bụzị nchụpụ ka a na-achụpụkarị onye mere arụ ugbua n'obodo dị iche iche, maọbụkwanụ e nye onye ahụ ntaramahụhụ kwesiri ihe o mere.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Ọ bụrụ na ihe ndị a gachazie, a na-emekwazị ihe a na-akpọ ịkpụ arụ, maka na arụ a kpụghị akpụ na-agba ụmaradi n'ala Igbo. Ọ dị mma ime ka ị mara na arụ ọbụla e mere n'ala Igbo nwèrè mmụọ e mejọrọ, ya na ala e merụrụ. Ọ bụ n'ihi nke a ka ndị Igbo ji akpụ arụ akpụ.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Ịkpụ arụ, bụ mmemme/omenala a na-eme oge e mere arụ n'obodo, iji wee mee ka obi mmụọ maọbụ ala e mejọrọ/merụrụ dàjụọ ma kutuo, ka iwe ha wee ghara ịdịzị ọkụ n'ebe obodo ahụ maọbụ onye/ndị mere arụ ahụ nọ.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Ihe ọzọ dịkwa oke mkpa i kwesiri ịghọta bụ na ọ bụghị onye ọbụla nwere ike ịkpụ arụ n’ala Igbo. E nwere ndị ọ dịịrị. A bịa n'ala Igbo, n'oge gboo, ndị na-akpụkarị arụ bụ ndị Nri, bụ obodo dị n'okpuru ọchịchị ime obodo Anaọcha, na steeti Anambra, n'ihi na ọ bụ ebe ahụ ka Igbo bidoro wee gbasasịa. Ndị na-akpụkarị arụ ahụ oge ahụ bụ ndị àkàkpọ/àkàkpụ/akahịa, bụ ndị sụrụ mkpụmkpụ nke ukwuu, ma bụrụkwa oke dibịa kara aka. Mana ugbua, àgbụrụ Nri agbasasịala ebe niile n'ala Igbo, nke na ụfọdụ anaghịzị achọrọzị ndị Nri gaba na Nri kpọmkwem ka ha bịa kpụọ arụ, maka na ha na-emezị ya na ọ na-abụ ebe e zùtèrè dibịa, a gbara ya afa.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Ọ bụrụ na a chọba ịkpụ arụ, e nwègàsịrị ụfọdụ ihe dị iche iche e nwere ike ịsị ka e wèta, maka iji kpụọ ya bụ arụ, nke gụnyere ọjị Igbo, ji, ọkụkọ, ewu, ebule, ehi, tinyere ụfọdụ ihe ndị ọzọ. Ihe a ga-ana maka ịkpụ arụ ọbụla dàbèèrè n'ụdị arụ e mere. A naghị akpụ arụ na nzuzo, n'ihi na a na-enwe ndị akaebe na ndị ọnọmgbeomere, màkà echi. Onye ahụ mere arụ ga-ekwetekwa n'eziokwu na o mere arụ, tupu e nwee ike ịkpụ ya bụ arụ o mere.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Ọ bụrụ na a kpụchaa arụ oge ụfọdụ, a na-agbanyere ya mkpọala maọbụ mkpọnala (dịka ndị si asụ). Obodo na-enwekwa ọñụ na nkasiobi ma a kpụchaa arụ, maka na e bupùrula ha ihe ọdachi gaara ịdakwasa ha, ụmụ ha maọbụ àgbụrụ/ọgbọ na-abịa abịa ma ọ bụrụ na ha akpụghị arụ ahụ, maka na ọ na-abụ onye nyụọ nsị n'ụlọ ekpoghị ya ekpo, o jighị imi rie ya, o were ụkwụ maọbụ aka rie ya.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "N'eziokwu, arụ bụ ajọ ihe, ma kwesikwa ka a gbaara ya ọsọ, n'ihi ọtụtụ ihe ọjọọ, ihe ichu aha na ihe ọghọm dị iche iche na-esi na ya apụta. Mgbada dara ada n'ugwu, bụ ya mekwàrànụ onwe ya. Ọ na-abụkwa agadi nwaanyị kachie ntị wụọ aja, ebute ozu ya n'ófète nke ọzọ. Onye a gwara kwe na-abụ a hụ ọzọ a gwakwa ya; mana onye a gwara agwa ma ọ nụghị anụ, o mee emee, ọ hụ ahụ. Ya mere, arịọ m ụnụ niile, onye emekwala arụ.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Ndeewo.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "**************************************************", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Izunna Okafor bụ nwaafọ Ebenator dị n'okpuru ọchịchị Nnewi Sawụtụ nke steeti Anambra. Ọ bụ onye edemede iduazị na abụ, onye nta akụkọ na onye nkwàlite asụsụ Igbo. Ọ gụrụ na mahadum Nnamdị Azikiwe dị n'Awka, bụ ebe o mere maka ihe ọmụmụ nhazi ọhanaeze bụ 'Public Administration' n'olu bekee.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Dịka onye edemede, o nwetala ntúrú ùgò na nkwanye ùgwù karịrị iri abụọ na ise n'ihe gbasaara edemede, site n'ala anyị na n'ogoogo mba òfèsi. Nturu ùgò na nkwanye ùgwù ndị ahụ gụnyere: Nigerian Writers Award/Indigenous Writer of The Year ", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "; Pita Nwanna Award for Igbo Literature ", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "; Nigerian Heritage Icon Award/Young Writer of the Year Federal Republic of Nigeria ", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "; Anambra Exclusive Youth Choice Award/Youth Writer of The Year ", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "; Future Award Africa ", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "/African Prize For Education; SLAM Hero Youth International Award/Innovative Youth of the Year ", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": ";  Inspire Award/Outstanding Youth in Academics ", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "; Ezenwa Ohaeto Prize for Young Nigerian Novelists ", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "; Campus Best Writer/Journalist of The Year ", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": ", tinyere ọtụtụ ndị ọzọ.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Dịka onye nta akụkọ, ọ rụọla n'ụlọ mbipụta akwụkwọ akụkọ dị iche iche, ma bụrụkwa onye edemede na onye ntaakụkọ n'Igbo Radio.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "Izunna na-ede akwụkwọ n'asụsụ Igbo na n'asụsụ bekee, ma bụrụkwa onye e jìrì ịkwàlìtè asụsụ na omenala Igbo wee mara.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": "O deela akwụkwọ asatọ, ma nwekwa edemede karịrị narị asatọ n'ọnụ ọgụgụ o bipùtagòrò n'ìkùkù. Ọ bụ onye isi òtù jikọtara ndị ntorobịa na-ede akwụkwọ n'ala Nigeria, ngalaba steeti Anambra.", "author": "Izunna Okafor", "title": "Arụ n'Ala Igbo (II)", "category": "Edemede"},
{"text": ": ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": " Otu Sụwakwa Igbo bụ otu na-agba mbọ maka ichekwaba na ịkwalite asụsụ Igbo, ma na-akpọkwa òkù k onye ọbụla bụ nwaafọ Igbo na-asụ asụsụ Igbo.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": ": ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ehibere m ya ka ọnwa Febụwarị dị n'abalị iri na anọ, n'ahọ 2006", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": ": Ezigbo ajụjụ! Nke bụ eziokwu bụ na òtù a ị hụrụ kwèsìrì ịdị na steeti niile dị n'ala Nigeria, maka na o nweghị ebe ndị Igbo anọghị. Ị bịa n'akwụkwọ iwu anyị, onye Anambra, onye Abịa, onye Enugu, onye Imo, onye Ebonyi, na onye Delta binyèrè aka na ya. Ya bụ na steeti niile a nabàtàrà ya. Anyị mechaara kpọlite otu onye ka ọ bụrụ onye na-ahụ maka Otu Suwakwa Igbo n'America. Anyị nwèkwàrà onye na-ahụ maka ya na Lagos. Mana ọ kwa ị hụrụ ihe a a kpọrọ ego... A na-atụ anya ka ego na-abata, maka na ị ma na a kpọọ nzukọ, ndị mmadụ ga-añụnị mmanya maọbụkwanụ mmiri. Mana mgbe ego anaghị abatazị ka e siri tụọ anya, ihe wee bido ịdaghachi azụ n'ụfọdụ ebe; o wee dịzie ka ọ bụ sọ n'Anambra ka ọ dị maọbụ ka a na-anụ maka Otu Sụwakwa Igbo. Anyị nọ na steeti Igbo niile, kama na enweghị nkwàdo zuru òkè so ewèta ndọghachiazụ òtù a na steeti ụfọdụ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": ": ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ihe Otu Sụwakwa Igbo megoro iji kwalite asụsụ Igbo bara ụba nke ukwuu, ma bụrụkwa agụtaọnụ.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ị mààrà nà na a na-akụzi asụsụ Igbo n'ụlọakwụkwọ taa bụ maka Otu Sụwakwa Igbo? Ọ bụ Otu Sụwakwa Igbo nyechara nkụzi n'ụlọ omeiwu steeti Anambra oge Anayọ Nnebe bụ Ọkaokwu ụlọ Omeiwu ahụ. Ha jụkwara anyị ọtụtụ ajụjụ banyere nkwàlite asụsụ Igbo na etu ha ga-esikwa wee nye aka. Ha wee sị anyị kedụ ihe a ga-eme, ka ha wee mee ya n'iwu. Ọkaokwu ahụ bụ Anayọ Nnebe wee sị anyị gaa dee ihe anyị chọrọ ka ha tie n'iwu bànyere ịkwàlite asụsụ Igbo. Anyị wee gaa, debe iwu a, dechasịa ya wee wegara ha. Mana ị ma na ọ bụghị i wère akwụkwọ ahụ gaa i kèbè ya onye ọbụla n'ótù n'ótù. N'ihi ya, onye m nyere ya bụ akwụkwọ bụ onyeisi òtù ọrụ na-ahụ maka mmụta n'ụlọ omeiwu ahụ oge ahụ, bụ onye a na-akpọ Ọnọrebụlụ Slyvester Okeke, onye Agụlụ, dị n'okpuru ọchịchị Anaọcha. Ọ ka nọ ndụ ugbua. O wee werezie ya gakwuru ndị òtù ya n'ụlọ omeiwu ahụ.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ka nke ahụ gachara, ndị omeiwu ahụ mèzịrị nke ha ha jiri bụrụ ndị omeiwu, site n'ịkpa aka n'ihe ahụ anyị dere, mee ya ka ọ dị etu o siri kwesi, ha wee tie ya ka ọ bụrụ iwu. Ihe a na-eme n'ihe dịka ahọ 2010. Gọvanọ nọ n'ọkwa ọchịchị mgbe ahụ wee binye aka na ya. Ọ bụ ihe ndị ahụ anyị mere nà amụma iwu ahụ mèrè ya ka ọ bụrụ iwu na a ga na-akụzirịrị asụsụ Igbo na klaasị niile na steeti Anambra, malite na n'ụlọakwụkwọ praịma wee ruo na sekọndịrị.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Nke ahụ wee bụrụ ótù n'ime ihe Otu Sụwakwa Igbo mere. Mana ị ma na ọ nọ ọdụ ka ọ bụ ebe ahụ ka íké Otu Sụwakwa Igbo jedobere, maka na ị ma na anyị enweghịnị ike ịmanyezị ụlọakwụkwọ ka ha mebe ya emebe, n'ihi na anyị abụghị gọọmentị. Ọ bụzị gọọmentị na ngalaba ọrụ ya dị iche iche ka ọ dịzịịrị ịmanye ụlọakwụkwọ niile ka ha na-eme ya eme, site n'ịdị na-agagharị ma jirikwa usoro ntaramahụhụ dị iche iche kwesiri ekwesi wee hụ na ụlọakwụkwọ niile na-etinye ihe ndị a n'ọrụ.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Nke abụọ, Otu Sụwakwa Igbo gàrà n'ụlọakwụkwọ mahadum niile na ụlọakwụkwọ niile dị elu e nwere n'Anambra, wee nye nkụzi ma  gbasàá oziọma banyere nchekwa asụsụ Igbo. Anyị gbara mbọ hụ na mahadum ọbụla anyị ga-aga na ya, na onyeisi ha nabatàrà ka anyị bịa, ma nọrọkwa ya oge anyị na-enye nkụzi ahụ, ka ọ ga-abụ o nwee nke anyị kwuru adabàghị adabà, ka o kwuo uche ya banyere ya. ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ha niile nyèchàrà anyị òhèrè ka anyị wee bịa nye nkụzi a na mahadum ha. Dịka anyị nyechara nkụzi, ha niile kwekọrịtàkwàrà na ọ bụ arụ na-achọ ime n'asụsụ Igbo. N'ihi ya ha niile kpebikwara na ha ga-etinye aka n'ịkwàlite na ịkụzi asụsụ Igbo na mahadum ha dị iche iche. Ndị enwebụghị ngalaba asụsụ Igbo tupu mgbe ahụ gùzòbèkwàzịrị ya, ebe ndị nke nwebụrụ ya enwe malitekwazịrị tinyebe uche nke ukwuu na ya, iji mee ya ka o guzosie ike.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ka ọ dị taa, mahadum niile na ụlọakwụkwọ dị elu niile e nwere na steeti Anambra nwegbàdòrò ngalaba asụsụ Igbo na ihe ọmụmụ 'General Studies'. Ihe nke ahụ pụtara bụ na onye ọbụla nọ na mahadum ọbụla maọbụ ụlọakwụkwọ ọbụla dị elu n'Anambra ga-agụrịrị Igbo. Nke ahụ wee bụrụkwa ihe ọzọ Otu Sụwakwa Igbo mepụtara site n'oziọma ọ na-agbasa maka nkwàlite asụsụ Igbo.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "O nweghị nne na nna taa n'Anambra anụbeghị nkụzi banyere ịkwalite asụsụ Igbo; ọ bụghị site n'ọnụ ndị Otu Sụwakwa Igbo, ọ bụrụ site n'ọnụ ndị Otu Sụwakwa Igbo kuziiri.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ọzọkwa, anyị chọpụtara na ndị Igbo anaghị emepụtabụ ihe ejije n'asụsụ Igbo, nke mere na oge DSTV bidoro, na e bidoghị DSTV Igbo. Ihe e bidoro oge ahụ bụ DSTV Hausa na DTSV Yoruba; e tinyeghị nke Igbo. Anyị bụ ndị Otu Sụwakwa Igbo wee bido mebe asọmpi maka ndị ga-emepụta ejije n'asụsụ Igbo. Onye nyere anyị ego anyị jiri wee malite ya bụ asọmpi bụ Godwin Ezemo, onye Ụmụchu. Ọ kwàdòrò anyị ihe dịka ahọ atọ, a na-emepụta ya; gbàbá ndị mmadụ ume. Ị bịazie kịtaa n'ekwentị gị, ị pịa, ị hụ 'BBC Igbo Service', mana ị hụ na ọ gaghị...", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ị maara na ọ bụ na be mụ bụ Pita Ejiofor ka a nọrọ wee tụọ arò maka ibido BBC Igbo?", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ngwa ñàá ntị ka m kọọrọ gị ka o siri wee mee.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ndị BBC bịara njem ngagharị na Nigeria, wee mechaa, otu onye wee gwa ha bịa hụ m. Ọ dị m ka ọ bụ onye a na-akpọ Dọkịta Nwaezeigwe kpọrọ m, wee sị m na ndị BBC ga-abịa ịhụ m. O wee tụọ m n'anya, maka na mụ na ndị BBC anaghị emekọbụ. Ka ha bịazịrị ụbọchị ahụ, m wee kpọọ ndị Otu Sụwakwa Igbo ibe m. Ọnụọgụgụ ndị òtù m bịara ụbọchị ahụ dị mmadụ iri, tinyere otu onye na-arụ n'ụlọ mgbasaozi 'Purity FM'. ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ka ha bịaruru, otu onye BBC ahụ wee jụgide m ajụjụ ụbọchị ahụ, jụgide m ajụjụ, sị m Kedụ ihe ndị Igbo na-eme maka asụsụ ha, na ihe mere ndị Igbo ejighị kpọ asụsụ ha ihe? O wee jụba m na è nwèkwàrà mmadụ n'ala Igbo. Ọ bụkwa onyeọcha na-ajụ m ajụjụ a. Aha ya bụ Mike Callahan. Oge ọ jụchaara ajụjụ niile ọ jụrụ, a jụrụ m ya ma ọ jụchaala, ọ sị m É na ọ jụchaala. M wee sị ya ka m jụọnụ ya naanị otu ajụjụ, o wee sị ngwa mụ jụọ.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "M wee jụọ ya sị, \"Ị gwàrà m mgbe ị na-ajụ m ajụjụ na Nigeria nwere ọkpụrụkpụ asụsụ atọ, tínyéré bekee; i wee gụpụtasịa ha dịka Igbo, Hausa na Yoruba...\"", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ọ sị m \"É.\"", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "M wee jụọ ya ọzọ sị, \"Ụnụ bidoro BBC Hausa n'ahọ 1957, wee na-akwadokwa ugbua ibido BBC Yoruba, nke na ụnụ ákàkwuola ụbọchị ụnụ ga-ebido ya kpọmkwem. Biko nna anyị, kedụ mgbe ụnụ ga-ebido BBC Igbo?\"", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ihe a m na-agwa gị mèrè n'okpuru Mango dị na be m, n'Udoka Esteeti. Ihe m na-akpọzị Mango ahụ taa bụ BBC Mango. Edere m aha ndị nọgasị mgbe ihe a na-eme. M wee jụọ ya kedụ oge ha ga-ebido BBC Igbo.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ị mà ihe ọ zara m?", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ọ sị na ọ makwanụ na m ga-ajụ ya ajụjụ ahụ. O wee nọrọ n'ihu anyị niile nọ ebe ahụ oge ahụ wee kwubie okwu, sị na maka ihe ajụjụ ahụ m jụrụ ya, na mmasị m banyere nke ahụ, na BBC ga-ebidokwuzị nke Igbo. Nwoke, ọọkwa, ị hụ ụdịrị añụrị anyị nwere ụbọchị ahụ èé... Ya bụ èé, obi jupụtara anyị niile n'ọñụ ụbọchị ahụ ngwangwa o kwuru nke ahụ. O wee bụrụ ebe ahụ ka a nọrọ wee kpebie ibido BBC Igbo.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ihe mezịrịnụ bụ... maka na ị ma na ha akwadobụghị ibido nke Igbo, na ọ bụ naanị nke Yoruba ka ha na-akwado ibido oge ahụ; ha wee kpebizie ibidokwuzị nk Igbo n'ótù oge ahụ. Nke a mezịrị, tupu ha akwádochazie ya, o wèé rukwazie ihe karịrị otu ahọ. Ka ha kwàdóchazịrị ọnọdụ, ha wee bidokọzie ha abụọ ọnụ otu ụbọchị, ma BBC Igbo ma BBC Yoruba; etu ahụ ka ọ dịzị wee ruo taa. ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ihe ọzọ mezịkwara bụ na ka e bidochara BBC Igbo ahụ, ebe isi ụlọọrụ ya dị bụ na Lagos. M wee sịkwa ha na BBC Hausa bụ na Kaduna ka isi ụlọọrụ ya dị; ebe BBC Yoruba bụ n'ala Yoruba bụ Lagos ka ọ dị. M wee rịọkwa ha doo ka a maranị ihe a ga-eme ka BBC Igbo nwekwanụ isi ụlọọrụ ya n'ala Igbo, maka na o nwere ihe dị iche na a nọ na Lagos na-agbasara anyị ozi na-asụsụ Igbo, na a nọ n'ala Igbo wee na-eme nke ahụ, ka ọ ga-abụ o nwee ihe e mebere, maọbụ ka ihe siri dị, ọ dịrị anyị mfe ide ya maọbụ imezigharị ya.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ya bụ na, ị jụọ m ihe anyị mepụtagoro n'ịkwalite asụsụ Igbo, m ga-asịkwa na e kwube isi sekpụ ntị na ndị bidoro BBC Igbo, m ga-asịkwa na ọ bụkwa Otu Sụwakwa Igbo ooo. ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ọzọ, ị bịazie na ngalaba ịgbasa oziọma maka asụsụ Igbo n'ụlọụka, aga m asị gị kpọọ Bishọọpụ ọbụla ọ sọkwara ya bụrụ na steeti Anambra, ị ga-ahụ na o nweghị dayọsiisi anyị bụ ndị Otu Sụwakwa Igbo ejebeghị nye nkụzi maka asụsụ Igbo na ya. Oge ahụ, dayọsiisi ọbụla anyị bịaruru na ya, ma Bishọọpụ ma ndịisi ụka niile na dayọsiisi ahụ ga-eso nọrọ ala na-anụrụ nkụzi anyị na-enye. Anyị mechaa nke ahụ, ha edee ihe ha ga-eme iji hụ na asụsụ igbo anwụghị, ọkachasị site n'ịkwalite na iji ya were edebe ụka n'ụlọụka ha dị iche iche na dayọsiisi ahụ. Oge ha dechasịrị ihe ndị ahụ, ọtụtụ n'ime ha malitere ozigbo mebe ya emebe. Nke ahụ wee nyekwa aka n'ụdị nke ya. Kama na ị ma na nke mmadụ jiri bụrụ mmadụ, e mèchààrà ọtụtụ bidokwa laghàchibe azụ n'imezupụta iha ahụ ha depụtara na ha ga na-eme. Mana a ka na-ejikwa asụsụ Igbo aka ụka n'ọtụtụ dayọsiisi na ụlọụka wee ruo taa. Nke ahụ sokwa n'ihe ọzọ anyị mepụtàgòrò.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ya bụ na ihe anyị mègoro iji kwàlite asụsụ Igbo ehika. Ọ dị ọtụtụ, nke na agaghị m echetanwuzị maọbụ gụpụtanwuo ha niile n'ótù n'ótù.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ị màkwà na 'NUC' (ya bụ 'National Universities Commission') nwèrè ihe ha depụtara na o nweghị ebe a na-akụzi Igbo na mahadum ọbụla dị na Nigeria. Ha dere ya ede, ma bipụta ya ebipụta, ebe ụwa niile ga-ahụ ya. Ọọkwanụ akwụkwọ ahụ ka m gụchaara o wee gbuo m mmụọ; m wee gbaba mbọ anyị na-agba maka Otu Sụwakwa Igbo nà ịkwàlite asụsụ Igbo. Ya bụ na ihe anyị megoro dị...", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ka m jụkwa gị, Ị màkwà na n'ihe dịka ahọ iri gara aga, na i nweghị ike ịzụta akwụkwọ Igbo n'ahịa, dịka n'ahịa Eke Awka. Oge onyeisiala Nigeria n'oge mbụ bụ Goodluck Jonathan bịara, mụ ka gọọmentị nyere ego sị m gaa ahịa ka m gaa zụta akwụkwọ a na-akpọ 'Omenụkọ', Pịta Nwana, onye Arọndịizuọgụ dere. Ha wee sị m gaa zụta ya ka e nye Goodluck Jonathan dịka onyinye. M wee bàá ahịa Awka wee chọba 'Omenụkọ'; chọba 'Omenụkọ'; chọgide 'Omenụkọ'. Ebe m gaara, ha asị m na a naghị erezị akwụkwọ Igbo n'ahịa Awka. M wee kwụgharịgide n'ahịa Eke Awka, èé...", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ọ bụ oge ike gwụzịrị mụ ka otu onye n'ime ndị ahụ na-ere akwụkwọ mechaara wee sị m bịagodi. O wee sị ma na o chètàrà aha akwụkwọ ahụ m na-ekwu, na ọ dị ka o nwèbụrụ ya. Ọ sị na o ruola ọtụtụ ahọ o gotere akwụkwọ ahụ ka o ree ya, mana akwụkwọ Igbo anaghị aga ahịa, nke na o jighị n'aka na o repụrụ ọbụladị otu mkpụrụ n'ime akwụkwọ ahụ, maka na o nweghị onye jụrụ ya 'Ị kpọbara akpọba ka ị nà-ere ere?' Ọ gwara m na o chetàghịzị na ọ ghafùzịrị akwụkwọ ahụ aghafù, ka ọ gbara ha ọkụ, ka ọ chịlara ha n'ụlọ be ya. ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ihe a m na-agwa gị bụ ihe mere eme. Nwoke ahụ wee sị mụ bịaghàchi echi, ọ laruo be ya ụbọchị ahụ ka ọ chọọ ya. M kelee ya wee laba, o wee ruo echi ya, m gachigha ebe ahụ; o wee chịrị mkpụrụ akwụkwọ Omenụkọ atọ chịnye m, sị na ọ bụ naanị mkpụrụ ole ahụ ka ọ hụrụ, na ya amaghịzị ka ya na ndị ọzọ siri gaa. M wee kelee ya n'obi ụtọ, wee kwụọ ya ụgwọ, chịrị akwụkwọ wee laba. Ọñụ m na-enwe ụbọchị ahụ bụ 'Ka o nwedịrịrị nke m hụrụ ahụ zụta'. Gịnị ka m gaara akọ ma ọ bụrụ na ọ chọchaara o nweghị nke ọ hụrụ. Ihe nke a na-egosi bụ na a naghị erebụ akwụkwọ Igbo n'ahịa, maka na ị na-ere, mana o nweghị onye ị hụrụ na-egoro ya maọbụ na-agụ Igbo, ị mara na njọahịa ga-emechaa gị ihe.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Site n'ihe ndị a niile m kọọrọ gị, ị ga-ahụ na ihe ndị Otu Sụwakwa Igbo megoro n'ịkwàlite asụsụ Igbo ehika; ọ dị ọtụtụ. Anyị arahụbeghị ụra, maka na anyị ka mụ anya, na-agbasikwa mbọ ike, iji mee karịa ka anyị megoro.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": ": ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": ": Enyi m nwoke, ịgwa gị eziokwu, anyị enwebeghị ụdị ihe dị etu ahụ, mana anyị ga-achọ inwe ya. O nwere mgbe anyị chọbụrụ inwe ụdị ihe ahụ n'oge mbụ, ọ chọọ imebìrì anyị ihe, maka na ị ma na ndị ntorobịa nwere ka ha si eme. O nwere ike, dịka ihe gbasaara asụsụ Igbo a anyị na-ekwu okwu ya ugbua, o nwere ka ọ ga-esi dị, ndị ọ bụ ha na ha ekwetaghị n'ihe ha kwuru, iwe wee ha, ha nwèkwàrà ike imebi ihe, maka na oge ụfọdụ, ha na-eji aka ike na obi okorobịa eme ihe. Mgbe ụfọdụ, ịchịkọta ha maọbụ ijide ha na-esikwa ike. ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Iji maa atụ, o nwere oge ụfọdụ ndị ntorobịa bịara banyere anyị ọhụrụ n'òtù a, ahọ olenaole gara aga. Ọ bụghị Gọvanọ Willie Obianọ na-achị oge ahụ. Ka nke ahụ gachara, o wee nwee mmemme gọọmentị a na-eme oge ahụ n'ama egwuregwu 'Ekwueme Square' dị n'Awka. Otu onye n'ime ndị ntorobịa ahụ sonyere n'òtù anyị wee kpọọ m, sị na mụ màkwà na ihe niile a na-eme na mmemme ahụ bụ n'asụsụ bekee ka a na-ana eme ya. Ekwuekwu akààkà, amaghị m ebe ha siri nweta ụgbọala, wee bukọrọ onwe ha ozigbo, wee chọọ ka ha bànye n'ebe ahụ mee ngagharịiwe megide iji asụsụ bekee eme mmemme gọọmentị na mmemme ndị ọzọ dị añaa n'ala Igbo.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "M wee jìbé ha, wee rịọba ha, wee sị ha ụmụaka m biko, na Otu Sụwakwa Igbo bụ òtù udo. Maka na na ọ bụrụ na a hapụrụ ha, ha nwere ike iji iwe ahụ wee bàá n'ebe ahụ, wee ghasasịa maọbụ mebisie ihe. Nke ahụ wee bụrụ otu ọmụmaatụ n'ihe ahụ m na-agwa gị banyere ndị ntorobịa na etu ha si eme ihe oge ụfọdụ.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Mana, ka o sila dị, anyị ga-achọrịrị etu anyị ga-esi wee webata ma hazie ngalaba ndị ntọrọbịa n'otu a, maka na ọ bụkwa ihe dị nnukwu mkpà. Ị makwa na ọdịda asụsụ Igbo bụkwa n'ebe ndị ntorobịa nọ ka ana-ahụtakarị ya oge ụfọdụ. Ya mere o jiri dị mkpa na anyị ga-ekewàpụta ngalaba maka ha, ka ha wee sorokwa n'ihe a na-eme, ma nyekwa aka na mgbasaozi nkwalite asụsụ Igbo. Daalụ maka ichetara m nke a ọzọ.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": ": ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": ": Ịgwa gị eziokwu, emechaara m ihe ahụ m mere ụbọchị ahụ, ọ dị m ka ọ bụ na mụ emetachaghị ihe m mere. Emechaara m, ọ dị ka m ga-atakwa onwe m ụta ihe mere na mụ ahapụghị ndị ntorobịa ahụ ka ha mee ihe bụ uche ha ụbọchị ahụ, ka a mara na ọ bụ usoro ahụ ka gọọmentị na ndị Igbo ga-aka wee nụ ngwangwa. E mekwa ụdị ngagharịiwe dị etu ahụ n'ebe dị iche iche e ji asụsụ bekee were edebe ụka oge niile n'ala Igbo, ị ga-ahụ na ọ ga-aka mịtakwa ezi mkpụrụ n'egbughị oge.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ihe ahụ chọkwàrà iyi nke mere n'Imo steeti otu oge, ebe ụmụokorobịa abụọ lụrụ ezigbo ọgụ, maka na nke ọzọ na-asụ bekee, nke ọzọ wee sị ya asụzịla ya, ya sụba asụsụ Igbo; ọgụ wee dàá. ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ya bụ na ejichaghị m n'aka na ihe ahụ m mere ụbọchị ahụ dịcha mma, kama na ihe m jiri mee ya bụ na echere m na gọọmentị na onye ọbụla anabatala na ọ bụ asụsụ Igbo ka anyị ga na-asụzị; amaghị ma na ọ bụghịzị ihe anyị kwekọrịtara ka a na-emezị. Ọ bụrụ na mụ ma na bido kemgbe ahụ wee ruo taa, na a ka ga na-akọ ụmụ ihe a a na-akọ ugbua banyere ajọ ọnọdụ asụsụ Igbo, agaara m ahapụ ndị ntorobịa ahụ ka ha mee ihe bụ uche ha. Ọ bụrụ na gọọmentị ala Igbo ga-eji asụsụ Igbo wee kpọrọ ihe, ma...", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ị mààrà na n'ihe dịka ahọ olenaole gara aga, na e mere iwu na London sị na tupuu e wezie onye ọbụla n'ọrụ uweojii, na onye ahụ ga-amarịrị asụsụ bekee. Ha wee depụtazie asụsụ iri ndị ọzọ onye ahụ ga-amarịrị otu n'ime ha. O wee bụrụ na n'ime asụsụ iri ahụ, na asụsụ Yoruba dị na ya. ", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "N'eziokwu, enyimnwoke, ọnọdụ asụsụ Igbo taa na-echu m ụra dịka mmadụ, ma na-echukwazị anyị bụ ndị Otu Sụwakwa Igbo ụra, bụ nke mere anyị ji agbasi mbọ ike ịkwàlitè ya. Gọọmenti ala Igbo kwesiri iteta n'ụra, ma soro nye aka n'ụzọ pụrụ iche n'ichekwa asụsụ Igbo, maka na ọ bụkwanụ naanị nke anyị nwere ike imenwu dịka mmadụ nkịtị maọbụ dịka òtù ka anyị ga-eme; ọ bụ gọọmentị nwere ikike ime nke anyị agaghị emenwu. Mana dịka ha na-eme nke ahụ, ha kwesiri ibu ụzọ bido n'onwe ha wee mebe ihe kwesiri ka e mee na ihe ndị a na-atụ anya n'aka ha banyere ọnọdụ asụsụ Igbo taa, maka na a na-esi n'ụlọ dịrị mma wee pụba ama. Ndeewo.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": ": Ndeewo.", "author": "Izunna Okafor", "title": "Be M Ka A Nọrọ Kpebie Ibido BBC Igbo — Ejiofor, Onyeisi Otu Sụwakwa Igbo", "category": "Edemede"},
{"text": "Ụgwọ chi onye ụwa ji ya bụ ịgbara ọgụ n'ọha mmadụ na n'ọha mmụọ. Nke a bụ maka na chi onye na nkwenye onye na-edu onye. Ọ bụkwa ihe onye na-akpọku bụ chi ya.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ka ọ dị taa n'ala Igbo, ọ na-abụ oge ụfọdụ, mmadụ na ibe ya kwukarịa okwu, ọ sị ya na ọ dị ka agwụ ọ na-akpa ya. Mana nke kacha nke ma bụrụkwa eziokwu bụ na ọtụtụ n'ime ndị na-ekwu ihe a na-ekwu ya maka na ha nụrụ ya n'ọnụ ndị ọzọ; ọtụtụ n'ime ha amaghị ihe bụ agwụ na ihe bụ agwụ ịkpa mmadụ. Tupu mmadụ ọbụla aghọta ihe bụ agwụ ịkpa mmadụ, onye ahụ ga-ebu ụzọ ghọta ihe bụ agwụ, maka na a naghị esi ofe ọgbọnọ n'ejighị ọgbọnọ. Nke a ka o jiri dị mkpa ịkọwa ihe bụ agwụ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Gịnị bụ agwụ?", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Agwụ bụ otu n'ime ihe dị iche iche ndị Igbo kwenyere na ya, ma bụrụkwa nkwenye dịbara gboo, wee ruo taa. Ọzọ bụkwa na agwụ bụ mmụọ, maka na ihe ọbụla mmadụ ahụghị anya maọbụ metụ ya aka bụ mmụọ. Ọ dịkwa mkpa ịkọwa na agwụ abụghị ịgwọ ọgwụ, n'agbanyeghị na agwụ bụ mmụọ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Dịka nkwenye ndịigbo siri dị, Agwụ bụ mmụọ na-edu onye (bụ nke ụfọdụ na-akpọ 'Guardian Angel' na bekee, n'agbanyeghị na e wetụrụ ihe olenaole dị iche). Agwụ bụkwa mmụọ na-agbazi omume onye ọbụla. Ihe nke a pụtara bụ na onye ọbụla nwèrè agwụ nke ya, bụ mmụọ na-edu, ma na-agbazikwa omume ya na ihe na-eme na ndụ ya oge ụfọdụ, dịka nkwenye ndị Igbo siri dị.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Agwụ nwere ụzọ abụọ o si akpa ike maọbụ egosipụta onwe ya na ndụ mmadụ. Oge ụfọdụ, ọ na-abụkwa o gosipụtachaa onwe ya n'otu ụzọ, o gosipụtaba n'ụzọ nke ọzọ. Nke mbụ n'ime ụzọ abụọ a bụ na agwụ nwere ike igosipụta onwe ya n'ụzọ ọma. Ihe nke a pụtara bụ na agwụ nwere ike ime ka ihe mmadụ na-eme na-agara ya siriri-werere, mekwa ka mmadụ na-enwe chi ọma maọbụ ihu ọma na ọganihu. Agwụ nwekwara ike ime ka mmadụ nwee ezi nchekwa na 'ọdụụla', nke na-eme na ebe ndị ọzọ gachaara tọkịrị, na onye ahụ nwere ike ịpụta ebe ahụ gafèéré onwe ya n'enweghị ihe ọbụla mere ya; maọbụ mekwa na mmadụ nwere ike ịnọgide n'otu ebe, mana ngwangwa o si ebe ahụ pụọ, ihe ọdachi emee n'ebe ahụ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Agwụ nwekwara ike ime ka mmadụ bụrụ 'ọgwọ nnụ ọrịa', n'agaghị ụlọakwụkwọ ọbụla maọbụ nwee ọzụzụ maka mgbọrọgwụ na mkpaakwụkwọ; nkè bụ na onye ahụ bàá ọhịa kpata akwụkwọ maọabụ ahịhịa ọbụla nye onye ọrịa, onye ahụ enwere onwe ya. Agwụ nwèkwàrà ike ime ka mmadụ nwee ọnụ mmụọ, nke na onye ahụ kpeere mmadụ ekpere, kwubie okwu, maọbụa kwupụta ihe ọbụla n'ọnụ ya, ọ màlite ime ozigbo ma bịakwa na mmezu dịka onye ahụ siri kwuo ya. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọ bụ ike a ka ọtụtụ na-ejizị ike a wee bàta n'ụlọụka ma na-emekwa ọtụtụ ihe ịrịbaama (miracles), ebe ọtụtụ na-eji nke ha bụrụ ndị amụma, oke dibịa, dibịa mmiri, maọbụ dibịa mgbọrọgwụ na mkpaakwụkwọ ma na-emekwa ihe ukwu dị iche iche. Ọ bụ n'ihi ya ka ọtụtụ jiri kwete na dibịa na-ama mmadụ ama, na a naghị amụ ya amụ amụ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ihe ndị a niile bụcha ụzọ ọma agwụ si egosipụta onwe ya na ndụ mmadụ. I nwékwara ike kpọọ ya ụzọ ọma agwụ si arụrụ mmadụ ọrụ, maọbụ si eji mmadụ arụ ọrụ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "N'aka nke ọzọ, e nwekwara ụzọ nke abụọ agwụ si egosipụta onwe ya na ndụ mmadụ. Agaghị m akpọ nke a ụzọ ọjọọ, mana nkọwa ya ga-eme ka ị ghọta ya nke ọma. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Agwụ nwèrè ike igosipụta onwe ya na ndụ mmadụ site n'ịkpasàsị onye ahụ anya, ime ka mmadụ na-akpa aghara, ime onye ahụ aka nkụchasị, ime onye ahụ 'ọba n'aka ọba n'ọnụ' (from mouth to hand), ime onye ahụ ka ego ghara ịdị na-adị ya n'aka, maọbụkwanụ iwètara onye ahụ ndaghachiazụ n'ụdị dị iche iche. Agwụ nwere ike ime mmadụ o ruo n'ebe ibè ya pụtara gaa, ọ tọkịrị.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Agwụ nwere ike ime ka mmadụ na-adabà na nsogbu na mgbe na mgbe, mee ka ihe ọdachi maọbụ ọnwụnwa dị iche iche na-adakwàsị mmadụ, na-emekwa ka ihe ihere na ihe mmebọ na-abịakwasị, nke na e nwere ike a nọgide na mmemme maọbụ n'ebe ndị mmadụ juru, onye ahụ emewakaị otu ihe 'obodo bịa lelee'. Agwụ nwekwara ike ime mmadụ 'omebere ma chi ekweghị ya, onye ụta atala ya'.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Nke kacha njọ n'ihe niile a bụ na agwụ nwèrè ike ime mmadụ ọ na-átà ghaghagha, mee na ya na onye ọzọ agaghị emekọnwu ihe n'enweghị nsogbu ọbụla; maọbụkwanụ o mee onye ahụ ọ na-eme ka onye ara oge ụfọdụ; mana anya dị ya mma. Ọ pụrụ ime mmadụ ọ na-ahụ ihe enweghị isi mmadụ nkịtị anaghị ahụ, maọbụ mee ka ndị mmadụ na-asọ onye ahụ ahụ, tinyere ọtụtụ ihe ndị ọzọ ọ pụrụ iwètàrà onye ahụ, nke nwere ike ime ka mmadụ jụọ onye ahụ 'Nwoke m, i jìzịkwà anya gị?\", \"Dianyị, kedụzị?\", maọbụ \"Nna, agwụ ọ nà-àkpá gị?\", maọbụ ụfọdụ ajụjụ ndị ọzọ dị añaa, dịka ihe onye ahụ na-eme siri dị.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Mgbe ihe ndị a maọbụ ihe ndị ọzọ yiri ha màlitere mebe na ndụ mmadụ, ezigbo onye Igbo ñụjuru mmiri ara afọ ga-asị 'Mba' ka ọ ga jụọ èsè. Ihe a na-akpọ nke a n'ala Igbo bụ Ịgba Afa, maọbụ Ịgba Afa Agwụ. Ị ga-akpọ ya Ịgba Afa Agwụ ma ọ bụrụ na onye ahụ ma na ọ bụ agwụ na-eme ya ma chọzie ịgba afa iji chọpụta ụdị agwụ ọ bụ maọbụ ihe a ga-eme banyere ya.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọ bụrụ na onwe ahụ amaghị ihe na-eme ya cháá-cháá, o wee ga gbaa afa, a gwa ya na ọ bụ agwụ na-akpa ya maọbụ na eme ya ihe ahụ; ihe ọzọ onye ahụ ga-ajụ bụ 'Gịnị ka a ga-eme banyere nke a?\".", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Kaosiladị, dịka nkwenye ndị Igbo siri dị, ụsà/asịsà ajụjụ a adịghị abụọ. Naanị ụsa e nwere nye nke ahụ bụ na onye ahụ ga-eme ihe a na-akpọ 'Ịrụ Agwụ'.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Mana ọ bụrụ na onye ahụ amaghị, wee jụọ, e wee gwa ya na ọ bụ ịrụ agwụ bụ mmechakọrọ ya, ihe ọzọ dị mkpa onye ahụ ga-emezị bụ na ọ ga-agbakwa afa ọzọ, iji chọpụta ụdị agwụ ọ bụ. Ihe nke a jiri dị mkpa bụ na ọ bụ mmadụ chọpụta ụdị agwụ na-enye ya nsogbu, o wee mara etu a ga-esi wee rụọ ya bụ agwụ. Agwụ na-awa n'afa, mana ọzọ (ichi ọzọ) anaghị awa n'áfá.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ihe onye nwere uche ga-ajụzị bụ, Gịnị bụ ịrụ agwụ?", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Tupuu akọwaa m ihe Ịrụ Agwụ pụtàrà, etu e si eme ya, ihe e ji eme ya, na onye ọ dịịrị ịrụ agwụ ahụ; ọ dị mkpa ịkọwa na agwụ dị naanị  ótù; ọ bụ ezie na e nwezịrị ụzọ dị iche iche e si arụ ya. Ọ dị ka mmadụ ịma mmọnwụ n'ala Igbo. Iji maa atụ: onye mara mmọnwụ n'obodo m bụ Ebenator dị n'okpuru ọchịchị 'Nnewi South' nke steeti Anambra amazuola mmọnwụ n'ala Igbo n'iile, nke bụ na onye ahụ etozuola òké ma nwekwazie ike iti mmọnwụ na mpaghara ebe ọbụla n'ala Igbo; maka na ala bụ otu. Ihe nke a pụtara bụ na onye rụrụ agwụ arụọla agwụ, maka na agwụ bụ agwụ; agwụ dịkwà ótù.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Kaosiladị, a bịa n'ala Igbo, e nwere agwụ ikwunne, nwee agwụ ụmụnna, ma nwekwazie agwụ ezinụlọ. Nke a apụtaghị na agwụ ndị a dị iche iche; agwụ bụ otu, dịka m siri kọwaa na mbụ. Mana ndịiche dị ebe ahụ dàbèèrè n'etu e si arụ ya bụ agwụ, onye ọ dịịrị ịrụ ya, na ihe e ji arụ ya.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ịrụ agwụ bụ omenala a na-emere onye agwụ na-akpa, bụ onye agwụ mara, onye agwụ na-enye nsogbu, maọbụ onye agwụ na-egosipụta na ndụ ya, ọkachasị onye ọ na-egosipụta na ndụ ya n'ụdị dị añaa. Chetekwa na ekwuru m na mbụ na e nwere ụzọ abụọ agwụ si egosipụta na ndụ mmadụ. Ịrụ agwụ bụ omenala a na-emere onye agwụ na-egosipụta na ndụ ya n'ụdị nke abụọ n'ime ụzọ abụọ ahụ m gwara gị na mbụ, maka na mkpà dibịa a naghị akpà onye ahụ dị.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ịrụ agwụ nọ ọdụ ka ịkpàchi mmụọ ọjọọ na-akpa ike ọjọọ na ndụ mmadụ maọbụ na-enye mmadụ nsogbu, ka ọ kwụsị ịkpa ike ọjọọ. Ọmụmaatụ kachara dị mma iji kọwaa ịrụ agwụ bụ mmadụ bịa ebe idè mmiri na-enye nsogbu n'ụlọ ya, ọ kpọọ ndị ma anya ya, ha akpàchie idè mmiri ahụ inye nsogbu n'ụlọ ya, rụọrọ ya ụzọ ọ ga-esi na-aga, ma gwa onye ahụ ihe ọ ga na-eme iji wee na-echukwa ya, ka o wee na-aga etu ahụ ọ chọrọ ka o si na-aga.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "A bịa n'ịrụ agwụ n'ala Igbo, onye ọ dịịrị ịrụ agwụ dàbèèrè n'ụdị agwụ a na-arụrụ mmadụ, dịka dibịa gbara afa agwụ ahụ siri kwuo. Ihe e ji arụ agwụ dàbèrèkwàrà n'ụdị agwụ a na-arụ, maka na o nwere ike ndị a jiri otu okeọkpa na ji atọ na-arụ agwụ, ndị ọzọ ejiri okeọkpa abụọ maọbụ atọ wee na-arụ nke ha.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọ bụrụ na ọ bụ agwụ ikwunne ka dibịa gbara n'afa na ọ bụ ya na-enye onye ahụ nsogbu, ị mara na ọ bụ nnaochie onye ahụ (onye si n'ebe onye ahụ mụrụ nwadiala) ga-arụrụ ya agwụ;  ọ bụrụ na ọ bụ agwụ ụmụnna na-enye ya nsogbu, ị mara na ọ bụ onyeisi agwụ n'ụmụnna onye ahụ ga-arụrụ ya agwụ; mana ọ bụrụ na ọ bụ agwụ ezịnụlọ, ị mara na ọ bụ onyeisi agwụ n'ezinụlọ onye ahụ ga-arụrụ ya agwụ. Onyeisi agwụ bụ onye buru ụzọ rụọ agwụ n'ime ndị ka nọ ndụ n'ụmụnna maọbụ n'ezinụlọ ahụ. Ọ bụghị iwu na onye ahụ ga-abụ okenye; o nwere ike bụrụ nwata.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ụbọchị ahụ a na-arụrụ onye ahụ agwụ kpọmkwem, opekatampe, ótù nnaochie ya rụrụ agwụ ga-anọrịrị ya, maka akaebe, na ịnọchite anya ndị ikwunne. Ụbọchị ahụ, onye ahụ a na-arụrụ agwụ ga-atụ aka ma wepụta ebe ọ ga-eji mere ihu agwụ. Ọ bụ n'ebe ahụ ka a ga-anọ wee dọtuo anyanwụ na ezeelu; dọtuo, ma rụọrọ ya agwụ. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Chetekwa na agwụ nwere ike ịma nwoke maọbụ nwaanyị; okenye maọbụ nwata. Ọ bụrụ na onye ahụ bụ nwoke, ebe ahụ onye ahụ ga-eji mere ihu agwụ ga-adịrịrị n'ala obi ya. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Kaosiladị, ọ bụrụ na e dubèghị onye ahụ obi maọbụ nye ya ala obi, onye ahụ nwèrè ike iji ebe dị nso n'akụkụ ihu agwụ nke nna ya wee mere ihu agwụ nke ya. Mana ọ bụrụ na e mechazie duo ya obi, o nwere ike ibugharịzị ihu agwụ ya buga ya n'ebe ala obi ya dị, bụkwa nke o nwere ike iji obere mmemme wee mechàkọlọta, site n'iji okeọkpa, ọjị, na ihe ndị ọzọ, dàbere n'ole ike aka ya hà.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Omenala ịrụ agwụ kpọmkwem na ihe e ji arụ agwụ:", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọtụtụ mmadụ nwere ike ịrụ agwụ otu ugboro n'otu oge na n'otu ụbọchị, mana onye ọbụla ga-ewete ihe nke ya e ji arụrụ ya agwụ. Ọ dị ka ịma mmụọnwụ, maka na mmadụ abụọ maọbụ karịa nwere ike ịma mmọnwụ otu ugboro na otu ụbọchị, mana onye ọbụla ga-ewèta ihe nke ya. A ga-emekwara onye ọbụla omenala nke ya.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "A bịa ụbọchị ahụ a na-arụ agwụ, e nwere ihe ndị bụ 'a hụghị ebule ma sị elina dike'. Ihe ndị a bụ ihe ndị dị oke mkpà ma bụrụkwa iwu na a ga-ewèterịrị ha, dịka omenala ịrụ agwụ siri dị. Ha gụnyèrè ọjị, ose ọjị/ose akpị, èdò, nzu, ọmụnkwụ, ogirisì, àkpà agwụ, nkwụ elu, ji, ụkwa (ụkwa e siri esi na nke a gwọrọ agwọ) ighū, okụkọ (okeọkpa) a ga-eji mee ya bụ omenala na ụfọdụ ihe ndị ọzọ. Ụfọdụ ndị ji ego nwekwara ike gbuo ewu maọbụ ehi. E jighị nkịta maọbụ anụ nkịta arụ agwụ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Kaosiladị, ihe onye/ndị rụụrụ mmadụ agwụ na-anara onye ahụ wèrè ike ọ gaghị abụ otu ihe. Ụfọdụ ndị ụmụnna nwèrè ike na-eji otu okeọkpa na otu mba ji were arụrụ mmadụ agwụ ụmụnna; ebe ndị ikwunne nwere ike na-ana okeọkpa anọ na mba ji abụọ wee na-arụrụ ndị nwadiala ha agwụ. Ya bụ na ọ dàbèèrè n'ụdị agwụ onye ahụ na-arụ na ndị na-arụrụ ya agwụ ahụ. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọ bụkwa ụkwa na ji bụ nri e ji arụ agwụ. E jighị osikapa, àgwà, indomí, spagetì maọbụ nri ọgbaraọhụrụ ndị ọzọ were arụ agwụ. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ihe mere o jiri bụrụ ụkwa na ji bụ nri e ji arụ agwụ bụ na ji bụ ézè ihe a kọrọ n'ugbo, nke mere e ji akwanyere ya ùgwù n'ụzọ pụrụ ichè. A bịa na nke ụkwa, ụkwa so na nri ndị Igbo ji eme omenala dị iche iche, maka na ọ bụ ụkwa ka e ji adọtu ụfọdụ mmụọ dị iche iche n'ala Igbo, dịka mmụọ agwụ, mmụọ okpensi, wee dịrịzie gaba. A na ejikwa ighū were arụ agwụ, mana ighū anaghị adịkarịzị nso n'ụfọdụ mpaghara ala Igbo ugbua, e wee na-esizị naanị ji na ụkwa. Mana onye hụrụ ighū nwèkwàzịrị ike isi ya. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọ dịkwa mma ịkọwa na a naghị eji nnekwu, uriòm, ọkụkọ oyibo/ọkụkọ agiriiki maọbụ mmanya waịnụ ọgbara ọhụrụ were eme omenala ịrụ agwụ kpọmkwem. Ọ sọgodi ya bụrụ na nkwụ elu adịghị nnukwu maọbụ na ụkwà ehighị nne ebe ahụ a na-arụ agwụ, nwaobere metụhàá n'ihu agwụ ahụ, e wee kwubie okwu, o zuola ihe a na-eme.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ka e si arụzị agwụ kpọmkwem bụ na a bịa ụbọchị ahụ, onye ahụ a na-arụrụ agwụ ga-ewètecha ihe ndị a m kpọpụtasịrị. A bịa n'ebe ahụ o jiri mere ihu agwụ, onye ahụ na-arụrụ ya agwụ ahụ ga-agọ ọjị, tụọ nzu, èdò na ose ọjị, ma bụọ mmanya  ọkụ n'ebe ahụ, iji dọtuoro ya ágwụ ma kpọkuo ndị mbụ na ndị ègèdè. Ọ ga-atụkwa ụkwà na ji ebe ahụ. O mechaa ya, nnaochie onye ahụ ga-atụkwara ya nzu na èdò ma gọọrọ ya ọfọ ebe ahụ. Nnà mụrụ onye ahụ a na-arụrụ agwụ ahụ ga-emekwa otu ihe ahụ, maka na ọ bụ ya kwụdòòrò ya ka ọ rụọ agwụ ahụ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Nke ahụ gachaa, onye ahụ na-arụrụ mmadụ agwụ gà-egbunye ya mkpọrọ osisi ogirisi atọ a pịara ọnụ, o were ha kpọnyesie n'ala n'ihu agwụ ya ahụ, ma na-ekwubì okwu banyere ihe ọ chọrọ ka agwụ ya meere ya na ihe ọ chọrọ ka o gbòchiere ya, mgbe ahụ ọ na-akpọnye osisi ogirisi ahụ n'ala. Onye ahụ na-arụrụ ya agwụ ga-enye ya osisi ogirisi atọ ahụ ugboro atọ ụzọ atọ (ya bụ osisi ogirisi iteghete). Ọ ga-ekwubicha okwu dịka ọ na-akpọnye ha niile n'ala.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọ bụrụ na nke ahụ gachaa, nnaochie ya ga-akpọnyekwara ya ogirisi n'ihu agwụ ma kwubie okwu ọma n'isi ya. O mechaa nke ahụ, onye ahụ na-arụrụ ya agwụ ga-akpọnyekwa osisi ogirisi atọ n'ala ma kwubikwara ya okwu ọma. Nke gachaa a na-egburu onye ahụ ọkụkọ agwụ (okepkpa) ma gbusa ọbara ya/ha n'ihu agwụ ahụ na n'ihu ihe anọ na-adị n'akpà agwụ. A na-ekwubikwa okwu ma na-akpọkukwa ndị mbụ na ndị egede dịka a na-egbu ya bụ ọkụkọ. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Nke ahụ gachaa, a na-asaghesi ọmụnkwụ ma rụnye ya n'ihu agwụ ahụ, ma werekwa ugbele ọkụkọ olenaole sitere n'ọkụkọ ahụ e gbugasịrị ebe ahụ manyesie/kechisie ha n'ọmụ ahụ. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọ bụrụ na e mechaa nke ahụ, a na-ebupute akpa agwụ onye ahụ, bụ àkpà e jiri ute wee kpàá. Mana a naghị ebupute ya bụ àkpà na nkịtị. Onye ahụ a na-arụrụ agwụ na-etinye ego masịrị ya n'ime akpa ahụ. Mana ọ bụ ndị rụrụ agwụ ahụ nọ ebe ahụ nwe ya bụ ego. Ọ bụrụ na a gọzichaa ya bụ àkpà agwụ, onye na-arụrụ ya agwụ ahụ ga-etinyesi ihe anọ ahụ na-adị n'ime ya ma nyefèé ya n'aka onye a na-arụrụ agwụ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọ na-abụ a tụchapụ nkịta akọrọ, e gosighị ya, ọ dị ka a tụrụ ya mbọ. Ọ bụ nke a mere e ji ebunye onye a rụụrụ agwụ àkpà agwụ. Ya bụ na akpa agwụ na-egosi ihe akaebe na ihe ịrịbaama na a rụọrọla onye ahụ agwụ, maka na dibịa enweghị àkpà agwụ nọ n'ọnọdụ ofeke n'anya ndị mmụọ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọnwụ bụ eézè a ma na onye ọbụla ga-echirịrị n'ụwa. Ụfọdụ na-anwụ na nwata, ụfọdụ na-anwụ n'okenyè, maka na onye ụwa ga-azarịrị chi ya òkù mgbe ọbụla o jiri kpọọ ya. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Ihe na-adị n'akpa agwụ bụ ihe anọ a tụrụ àtụ. Ha bụ: ọfọ agwụ, ikenga agwụ, na 'ụkwụ na ijè'. 'Ụkwụ na ije' na-adị abụọ — oke na nwunye. Ihe anọ ahụ nwèchàra ihe ha na-arụ na ndụ onye ahụ. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọfọ agwụ bụ ọfọ onye ahụ a rụụrụ na-enwe dịka ọfọ ya kpọmkwem. Ọ bụ ezie na ihe anọ a na-adị n'ime àkpà agwụ ahụ, a naghị edebe ọfọ agwụ n'ala maọbụ n'ebe mmiri ga na-ama ya. Ọ bụ n'elu ka a na-ekonye maọbụ debe ya. Ọ bụ nke a mere oge ụfọdụ, mmadụ na-ama mmadụ ibe ya njakịrị sị ya na nkịta buuru maọbụ kpụrụ ọfọ nna ya; maọbụ, ọ kwàá onye ahụ iyi sị ya nkịta burukwa/kpụrụkwụ ọfọ nna ya. Mana nke bụ eziokwu bụ na nkịta enweghị ike iburu maọbụ kpụrụ ọfọ onye ma ihe, maka na ọ bụ n'elu ka onye ma ihe na-edebe ọfọ ya. Ya bụ na onye a gwara na nkịta buuru ọfọ nna ya bụ nnukwu mkparị ka e nyere ya na nna ya, maka na ihe nke ahụ gosiri bụ na anya erughị nna ya ala, maọbụ na onye ahụ amaghị ihe, maka nà ọ maghị omenala, nke mere o jiri debe ọfọ ya n'ala maọbụ debe ya ebe nkịta ga-enwe ike iburu ya. Chetekwa na agwara m gị na a na-egbusa ọbara ọkụkọ agwụ n'elu ọfọ agwụ, nke mere na nkịta hụ ya ebe e debede ya, na ọ ga-eji maka isi ọbara ahụ wee buru ya. Ya bụ na ịgwa mmadụ 'Nkịta kpụrụkwụ/burukwụ ọfọ nna gị' bụ ajọ okwu ekwesighị ka e were ya na-egwu egwu n'ala Igbo. Igbo na-asịkwa na ọ bụrụ na ọfọ adịghị ìrè, e debere nkịta. Ọmara asụ, sụọ n'ikwe.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọzọkwa, nsọ ọzọ dịịrị ọfọ bụ na nwaanyị anaghị emetụkwa ya aka. Ọ bụrụ na a chọọ onye nwe ọfọ ahụ, a hụghị ya, maọbụ ọ bụrụ na ọ nọghị nso, nwaanyị (ọsọgodi ya bụrụ nne ya maọbụ nwunye ya maọbụ nwanne ya nwaanyị) enweghị ike imetụ ọfọ ahụ aka, ma ya fọdụzie iwetù ya ebe ọ dị. Ọ dịka nwaanyị ịtụtụ ọjị n'ala Igbo. Nwaanyị anaghị atụtụ ọjị n'ala Igbo. Ọ bụrụ na ọ hụ na ọ jị ya dara, ọ ga-aga chọọ nwoke, ọsọgodi ya bụrụ obere nwatakịrị nwoke ka ọ bịa tụụtara ya ọjị ahụ. Ọ bụkwa etu ahụ ka ọ dị n'ihe gbasaara ọfọ. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọ bụrụ na onye nwe ọfọ ahụ anọghị nso, mana e nwere ihe dị añaa a chọrọ iji ọfọ ya wee mee, ihe nwaanyị ahụ ga-eme bụ na ọ ga-akpọ ụmụ ya ndị nwoke ma gosi ha ebe ọfọ ahụ dị, ka ha wee wetuo ya, ka e were mee ihe a chọrọ iji ya mee. Aka nwaanyị agaghị emetụkwa ya.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "A naghịkwa ebu ọfọ agwụ maọbụ àkpà agwụ were apụ ọrụ oyibo maọbụ ga biri na mba ọzọ. Nke a bụ maka na e kwesiri ịdị na-ahịakwa maọbụ na-echukwa agwụ ahụ echukwa; mana a gaghị enwe ike ichukwa ya ma ọ bụrụ na ọfọ ya na akpa agwụ ya adịghị nso n'ebe ihu agwụ dị. Ihe ọzọ o jiri dị mkpa idebe ya n'ụlọ bụ na ọ bụrụ na e nwee ka ihe siri dị maọbụ mee mgbe onye ahụ anọghị nso, onye nọ nso enwee ike iji akpa agwụ ya meere ya ihe n'ihu agwụ ya. Ọzọkwa bụ na ọ bụrụ na mmadụ were ọfọ ya mee njem, o nwere ka ọsọ ga-esi chụba, onye ahụ nwere ike gbaba ọsọ chefuo maọbụ gbaghàá ya ebe ahụ, wee gbaba ọsọ ndụ. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Kaosiladị, ọ bụrụ na o nwee ka o siri dị na a hụghịzị ọfọ ahụ, onye nwe ya maọbụ ndị dị ndụ nwèrè ike ime ihe a na-akpọ igbuchi ọfọ; nke pụtara ịkwagharị ọfọ ọzọ/ọfọ ọhụrụ. Nke ahụ apụtaghị na onye ahụ ga-arụgharị agwụ ọzọ; naanị ọfọ ka ọ na-egbuchi. Ọ bụrụkwa na a chọọ ọfọ ụmụnna, maọbụ ọfọ ezinụlọ, a hụghị ya, ụmụnna maọbụ ndị ezinụlọ ahụ nwekwara ike igbuchi ya ma ọ bụrụ na ha ghọtara mkpa ọ dị na uru ọ baara ha. Mana, chetekwa na mmadụ apụghị igbuchi ọfọ nna ya ma ọ bụrụ na onye ahụ ebughị ụzọ rụọ agwụ; maka na onye enweghị ọfọ anaghị egbuchiri onye nke ya furu efu.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Onye chọrọ igbuchi ọfọ nna ya ga-ebugodi ụzọ rụọ agwụ, nwee ọfọ nke ya, jide ya n'aka, tupu o nwee ike igbuchi nke nna ya. Ihe ndị a bụ maka urù ọfọ bàrà na ihe ọ na-arụ na ndụ onye nwe ya, ndụ ezinụlọ, maọbụ ndụ ụmụnna. Ọ bụrụ na ihe mee ọfọ (ọkachasị ọfọ ụmụnna na ọfọ ezinụlọ), ọ bụrụ na e gbuchighị ya egbuchi, ọ na-enyekwa nnukwu nsogbu, ma na-nwekwa ike iwètà ọnwụ ike na ọtụtụ ihe ọdachi ndị ọzọ oge ụfọdụ. Nke ahụ wee bụrụ maka ọfọ, dịka o siri metụta ihe na-adị n'àkpà agwụ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọnwụ niile a na-ewute nke ukwuu, ọ sọgodi ya bụrụ na onye ahụ nọrọ ogologo ndụ ka Methuselah nke akwụkwọ nsọ tupu ọ laa mmụọ; maka na ndị nke onye ahụ agaghị ahụzịkwa ya anya ọzọ n'ụwa a. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Nke kacha nke bụ na ọnwụ ọbụla na-ewèta oghere n'ezinụlọ ma na-ewètekwa mgbanwè ihe ụfọdụ n'ezinụlọ ahụ, n'otu ụzọ maọbụ nke ọzọ. Ọnwụ ọbụla na-emetụtakwa ndị ezinụlọ onye ahụ n'ụdị dị iche iche. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Kaosiladị, n'ime ọnwụ niile a nà mmetụta ha na-enwe n'ebe ndị ezinụlọ ya nọ, nke kacha njọ bụ mmetụta ọnwụ nwoke na-enwe n'ebe nwunye ya nọ, nà ihe dị iche iche na-eso ya, ọkachasị n'ilegara anya etu nwaanyị si eru uju ọnwụ di ya, na ihe dị iche iche nwaanyị na-agabiga ma di ya nwụọ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "A bịa na mpaghara ebe dị iche iche n'ala Nigeria, iji maa atụ, e nwere usoro dị iche iche ụmụnwaanyị si eru uju ọnwụ di ha. Ọ bụ eziokwu na ụfọdụ obodo na-emezigharịzị usoro nke ha ugbua ka ọ kawanye mma n'ihi oge ọgbaraọhụrụ a nọ na ya ugbua. Kaosiladị, ụfọdụ na-emekwa nke ha ka ọ kawanye njọ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "N'ala Yoruba, ọ bụrụ na nwoke nwụọ n'ezinụlọ, e mechaa mmemme akwamozu ya, nwunye ya ga-enwe ihe na-akpọ nkewàpụ iru uju (mourning seclusion), bụ nke ọ ga-anọ na ya abalị asaa. N'ime nke ahụ, ọ gaghị apụkwa àpụ, saa ahụ, gbanwèé ákwà ya maọbụ chọọ mma. Dàbere n'akụkụ ala Yoruba ebe ihe ahụ mere, a na-akpụkwa nwaanyị ahụ isi oge ụfọdụ. Ọ bụkwa naanị n'ala nkịtị maọbụ n'ute ka ọ ga na-anọ; ọ gaghị anwa ànwà dina n'àkwà maọbụ n'oche, ma n'ehihie, ma n'abalị.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Ọ bụrụ na nke ahụ gachaa, nwaanyị ahụ ga-abànyezị n'ohe iru uju kpọmkwem, bụ nke ga-ewè ihe ruru ọnwa anọ, ọnwa ise, isii maọbụ karịa, dịka o siri dị n'akụkụ ala Yoruba ahụ. N'ụfọdụ akụkụ ala Yoruba, ọ bụ efere kụwara akụwa ka nwaanyị ahụ ga-eji na-eri nri. Ọ bụkwa ite kụwara akụwa ka a ga-eji na-esiri ya nri.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Ọ bụrụ na nke ahụ gachaa, a na-emezịrị ya omenala ịchịkọta iru uju, bụ nke a na-eme site n'ịsa ya ahụ n'ime abalị ma o bechaara di ya nwụrụ anwụ ákwá ikpeazụ; tinyere ụfọdụ ihe ndị ọzọ a na-emegasị iji wèta iru uju ahụ na njedobe. O ruo n'echi ya ọ chịkọtara iru uju ahụ, a na-eduru ya wee pụọ ahịa. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Dịka nchọcha e mere siri kọwaa, ihe ndị Yoruba ji etinye nwaanyị di ya nwụrụ n'ụdị ọnọdụ iru uju ahụ bụ ka mkpụrụobi di ya wee zuo ike na ndokwa ma ghara inye nsogbu. Ọzọkwa bụ ka nwaanyị ahụ wee gosi na aka ya adịghị n'ọnwụ di ya; ya na ka e wee mara ma nwaanyị ahụ ọdị ime tupu di ya anwụọ. Ọ bụrụ n'oge mbụ, nwaanyị ahụ ruchaa uju ọnwụ di ya, nwanne nwoke di ya na-ekuchi ya ka ọ bụrụzie nwunye ya, ma wèghárakwa akụnụba niile di ya hapụrụ wee laa mmụọ, bụ atụmatụ a maara dịka \"Osupo\" n'ala Yoruba. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Ikenga agwụ, na 'ụkwụ na ije' (bụ ihe ndị ọzọ na-adịkwa n'akpa agwụ) nwèchàkwàra ihe ha na-arụ na ndụ onye ahụ, ebe ọ na-aga, na n'ihe dị iche iche ọ na-eme, ọkachasị ịkwàrà onye ahụ ụzọ, ichekwa onye ahụ, na ime ka ihe na-agara ya siriri werere, mekwa ka ije ya na-aga nke ọma.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ọ bụrụ na e tinyechaa ihe anọ a n'ime akpa agwụ ahụ, oge ahụ a rụchara ya bụ agwụ, onye ji ọdụ mọabụ mpì ehi nwere ike gbuchatụọ ya; e wee tụzie nzu ikpeazụ; ị mara na ihe a na-ekwu ebiela. A rụchaala agwụ. A ga-amalitezị ribe oriri ma ñụba mmanya. Chetekwa na agwara m gị na ọ bụ nri ụkwa na ji ka e ji arụ agwụ; ebe nkwụ elu bụ mmanya a na-añụ ma jirikwa ya na-eme omenala ahụ kpọmkwem. Kaosiladị, ọ bụrụ na nkwụ elu ezughị ọnụ, ngwangwa e jiri nke obere a gbatara wee mee omenala ịrụ agwụ ahụ kpọmkwem n'ihu ala, e nwekwàzịrị ibute ụdị mmanya ndị ọzọ kebezie ndị mmadụ ma e bido iri oriri.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "A na-ejikwa ọkụkọ ahụ e jiri wee rụọ agwụ wee sie ji mmiri ọkụ, ma buputekwara ndị mmadụ, kerisie ya ka onye ọbụla taba anụ ma ribe ji. Mana tupu a malite ikerisi ya maọbụ ịta anụ ahụ, a na-ewere obi ọkụkọ ahụ na ji wee gaa n'ihu agwụ onye ahụ ma tụpere ya, tụpụsịa n'ihu agwụ ahụ, iji nye ya bụ mmụọ òkè nke ya. Onye ahụ a rụụrụ agwụ ahụ na-esòkwa aga. A na-ekwubìkwa okwu dịka a na-eme nke ahụ. Ọ bụrụ na e mechaa nke ahụ, a na-amalitezị kesàbara onye ọbụla nọ ebe ahụ ji na anụ ọkụkọ ahụ. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Onye ọbụla nọ ebe a rụrụ agwụ nwee mmasị, ọ ga-eso wee rie ma ñụọ ihe ọñụñụ ma rie ihe oriri dị iche iche e kesàrà ebe ahụ. N'ọtụtụ obodo n'ala Igbo, anụ ọkụkọ e jiri wee rụọ agwụ anaghị efo chi; a na-ericha ha niile ụbọchị ahụ a rụrụ agwụ. A na-enyekwazị nnaochie onye ahụ rụrụ agwụ ji ndụ ọ ga-eji wee laa.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Chetekwa na agwara m gị na o nwere ụzọ abụọ agwụ si agosipụta onwe ya na ndụ mmadụ na mmalite edemede a. Ọ bụrụ na a rụchaara mmadụ agwụ, ihe ọjọọ ndị ahụ na-emebụ na ndụ onye ahụ ga-ahapụzị ya, ebe ihe anaghị agabụ nke ọma ga-amalitezị gaba nke ọma na ndụ ya. Nchịkọta ya bụ na agwụ ga-amalitezị igosipụta onwe ya na ndụ onye ahụ n'ụzọ ọma, bụ ụzọ nke mbụ m kọwaara gị agwụ si egosipụta na ndụ mmadụ oge m malitere edemede a. ", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "N'eziokwu, agwụ bụ nnukwu ihe na nkwenye ndị Igbo, n'agbanyeghị na ụfọdụ ndị mmadụ na-emezị na ha na-eje ụka ugbua, wee jirizie maka ya na-eleghara ọtụtụ ihe ndị a anya; ihe wee na-emebisizị; maka na onye amaghị ebe mmiri siri bido maba ya agaghị ama ebe ọ ga-akwụsị ya.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Dịka nkọwa niile a na edemede a siri dị, ọ dị nchọpụta na ọtụtụ uru dị na mmadụ ịrụ agwụ. Agwụ na-emepere mmadụ ụzọ, agwụ na-ewètere mmadụ ihu ọma, tinyere ọtụtụ uru ndị ọzọ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Mana mmadụ ịkpọchi ntị ma hapụkwa ime ihe ọbụla banyere agwụ na-akpa ya nwékwàrà ike iwètara onye ahụ ọtụtụ ihe ọjọọ na ndụ ma kpuchiere onye ahụ ihe ọma, nke na o nwere ike iwetèkwara onye ahụ ọnwụ ike, ma ọ bụrụ na o meghị ihe ọbụla banyere ya.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Kaosiladị, ụfọdụ ihe ndị ahụ agbanwèbela nwayọ-nwanyọ ugbua, maka ụka, ịgụ akwụkwọ, ịwa anya, mmepe obodo, na ihe ndị ọzọ. Nke ahụ wee bụrụ etu ụmụnwaanyị si eru uju di ha na ihe ha na-agabiga n'ala Yoruba ma di ha nwụọ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "N'ala Hausa, e nwekwàrà ihe dị iche iche nwaanyị na-agabiga ma di ya nwụọ, n'ụdị iruru ya uju. Iji maa atụ, nwaanyị di ya nwụrụ ga na-anọ n'ime ụlọ, ọkachasị n'ime ụlọ ya na di ya. A ga-eburu ihe dị iche iche nwaanyị ahụ jiri wee bịa ije di ahụ, bụ ihe ndị be ha jiri wee duo ya obi ụbọchị ahụ ọ lụrụ di, gaa debe ha n'ebe ọ gaghị na-ahụ ha anya, bụkwa ebe ha ga-adịgide wee ruo mgbe o ruchara uju ọnwụ di ya. Ọ gaghị na-achọkwa mma n'ụdị ọbụla maọbụ jiri ncha na-ekpò íkpò ọma (ncha na-esi isi ọma) wee na-asa ahụ oge ahụ ọ na-eru uju di ya. Ọ gaghị akpà isi ya maọbụ buru isi a kpàrà akpà oge ọ na-eru uju. A ga-ejikwa akanwụ wee saa ya isi. Ọ ga-ejikwa 'maiyafi' wee na-ekpuchikwa isi ya ekpuchi oge niile.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Tupu nwaanyị ahụ abàá n'iru uju ahụ, ọ ga-eme omenala ịsa ahụ iru uju, bụ nke ọ ga-emerịrị n'ụbọchị Fraịdee. Ọ ga na-emekwa omenala ịsa ahụ ahụ ụbọchị Fraịdee ọbụla, ma na-ekpekwa ekpere dị na mpaghara akwụkwọ Koran (Qur'an) ebe e nyere ya ka ọ na-ekpe, oge ọbụla ọ na-asa ahụ ahụ. Ọ bụkwa n'ọnụ ụtụtụ Fraịdee ka ọ ga-eji na-asa ahụ ya, ma bụrụkwa nke ọ ga-eji mmiriọkụ wee na-asa. Ọ sachaa ahụ, ọ baa n'ime ụlọ, wèré mmanụ tee n'ahụ ya.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Nwaanyị na-eru uju di ya n'ala Hausa bụ ọgọdọ ochie kara nka ma sikwa ike ka ọ na-amà. Ọ bụrụ na o nwere ụdị ọgọdọ ahụ abụọ, o nwere ike na-agbanwe ya ma ọ bụrụ na nke ọzọ ruo unyi. Mana ọ bụrụ na ọ bụ naanị otu ka o nwere, ọ gaghị na-agbanwe ya agbanwe; ọ ga-amàgide otu ọgọdọ ahụ wee ruo mgbe o ruchara uju. Kaosiladị, o nwere ike na-asụ ya asụ. Mana ọ ga-erurịrị abalị asaa tupu ọ sụọ ya. Ọ bụkwa naanị n'ụbọchị Fraịdee ka ọ ga-enwe ike ịsụ ya, maọbụ gbanwèé ya ma ọ bụrụ na o nwere abụọ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "N'ala Hausa, nwaanyị ruchaa uju, ụlọ ya anaghị adịzịkwa ka ọ dị na mbụ oge di ya nọ ndụ, maka na ọ ga-eresisi ihe dị iche iche e jiri wee duo ya obi ụbọchị a bịara lụrụ ya, maọbụ o bunyesie ya ụmụnne ya, ndị enyi ya maọbụ onye ọzọ ọ chọrọ, maọbụkwanụ ọ hapụ ha n'ime ụlọ, n'ejighị ha mee ihe ọbụla. O nwee nke dị ya mkpa, ọ gaa ahịa goro nke ọhụrụ. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Nke a mere o jiri dị mkpa na onye ọbụla ihe dị añaa na-eme na ndụ ya kwèsiri ka ọ ga gbaa afa, mara na ọ bụ agwụ na-eme ihe ahụ. Agwụ nwere ike bido igosipụta na ndụ mmadụ n'agbanyèghị ahọ ole onye ahụ bụ; maọbụ n'agbanyeghị na onye ahụ ọbụ nwoke ka ọ bụ nwaanyị. Mkpụrụọgwụ maọbụ ntụtụ anaghị akwụsị agwụ. Ịrụ Agwụ bụ mmechakọrọ agwụ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Agwụ bụ nkwenye Ndị Igbo. Agwụ abụghi ihe ọjọọ. Agwụ dị ìrè. Agwụ na-awa na-afa. Agwụ na ịrụ agwụ bàkwàrà ọtụtụ uru n'ala Igbo. Onye ihe na-eme gaa jụọ èsè, ka o wee mara ihe na-eme ya; maka na ọ bụ ụkwụ ka e ji achọ ihe dakpuru mmiri. Dibịa anaghị agwụ ara bụ ya okenye.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Onye a gwara kwe, a hụ ọzọ, a gwakwa ya. Mana, onye a gwara agwa ma ọ nụghị anụ; o mee emee ọ hụ ahụ.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Omenala Igbo ga-adịrị.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Ndeewo.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Nwaanyị na-eru uju di ya n'ala Hausa nwèrè ike ịpụ àpụ, gaa rụọ obere ọrụ; mana ọ gaghị eje mmemme ọbụla. O nwèkwàrà ike ịta ọjị ma rie ezigbo nri oge ọ na-eru uju. Nwaanyị di ya nwụrụ nwèkwàrà ike ịlụgharị di ma ọ chọọ, maọbụ ọ nọrọ be di ya zụba ụmụ ya. Ị ma na ọ na-adị mma kama ewu ga-abà n'ubi mebie ihe, ya nọrọ n'ụlọ taba nri. Nke ahụ wee bụrụkwa ọnọdụ nwaanyị di ya nwụrụ n'ala Hausa.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "N'ala Igbo, ị nụ na ube jiri, ọ gbàrà mkpá n'ihe gbasaara ọnọdụ nwaanyị di ya nwụrụ. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "© Izunna Okafor, 2021.", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "**************************************************", "author": "Izunna Okafor", "title": "Agwụ Na Ịrụ Agwụ n'Ala Igbo", "category": "Edemede"},
{"text": "Dịka ihe dịbara gboo n'ala Igbo, nwaanyị ọbụla di ya nwụrụ nwègàsịrị ihe dị iche iche ọ ga-eme, ihe a ga-eme ya, na ihe ọ ga-ezèré ime. Ọtụtụ oge, ọ bụrụ na nwaanyị nwụọ, a na-enyògodi ya ènyò ka a ga-asị na ọ bụ ya gburu di ya, maọbụ nà aka ya dị n'ọnwụ ya. Ụfọdụ àgbụrụ n'ala Nigeria na-emekwa otu ihe ahụ mgbe ụfọdụ; iji maa atụ, ndị Yoruba na-emekwa ya. N'ihi onyìnyó ahụ a na-enyo nwaanyị ahụ maọbụ ebubo a na-ebo ya na ọ bụ ya na ọ bụ ya gburu di ya, a na-agwa ya ka ọ ñụọ iyi oge ụfọdụ. Ọ bụ ụmụnne di ya na-emekarị ihe ahụ, ọkachasị ọ bụrụ na nwaanyị ahụ na di ya nwèrè okwu maọbụ obere nsogbu oge ọ nọ ndụ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Ihe kacha njọ ebe a bụ na ọ bụghị n'arụsị ka a na-akpọkarị nwaanyị di ya nwụrụ were aga ka ọ ñụọ iyi na ọ bụghị ya gburu di ya. Nke a bụ maka na a na-adị echèbé na nwaanyị ahụ gwọrọ ọgwụ ndarụiyi, nke na ọ ñụọ iyi n'arụsị, iyi ahụ agaghị egbu ya. N'ihi nke a, ọ bụ mmiri e jiri wee saa ozu nwoke ahụ ka a na-asị nwaanyị ahụ ñụọ dịka iyi, iji gosi na ọ bụghị ya gburu di ya. Ma nwaanyị ahụ ọ chọrọ ma ọ chọghị, ọ ga-añụrịrị mmiri ahụ e jiri saa ozu, maka na a na-amanye ya amanye na ọ ga-añụrịrị ya. Mgbe ụfọdụ, a na-ejidekwa ya gbàá ya mmiri ahụ àgbàá.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Ọ bụrụ na nwaanyị ahụ ñụchaa mmiri ahụ, o nwee ka ọrịa siri wee rịaba ya, o wee nwụọ, a ga-asị na ọ bụ ya gburu di ya, ma mee ya ihe a na-eme onye mere arụ maọbụ onye gburu ọchụ n'ala Igbo; ọsọgodi ya bụrụ na nwaanyị ahụ nwụụrụ onwe ya, maọbụ na ọrịa a sapụtara na ahụ ozu ahụ gburu ya. Mana ọ bụrụ na ọ ñụchaara mmiri ozu ahụ, e wee hapụ ya ruo abalị olenaole, ọ bụrụ na ọ nwụghị, a mara na ọ bụghị ya gburu di ya. Oge ụfọdụ, a naghị ekwekwa ya ka ọ pụọ apụọ ma ọ ñụchaa mmiri ahụ, ka e wee mara na ọ gà-ànwụ. N'ụfọdụ obodo, a na-akpọchibidokwa nwaanyị ahụ n'ime ụlọ, ruo mkpụrụ ụbọchị olenaole.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "O ruo ụbọchị a ga-akwa ozu di ya kpọmkwem, a na-atụ anya nwaanyị ahụ ga-eberịrị ákwá nke ukwuu, ma ọ chọrọ ibe akwa ma ọ chọghị. A na-atụ anya na ọ ga-ebe ákwá, ma na-atụ onwe ya n'ala, nke na ụmụnwaanyị ibe ya ga-abịazị n'eji ya eji. Ọ bụrụ na o beghị ákwá maọbụ bee ya etu a tụrụ anya, ndị mmadụ, ọkachasị ụmụọkpụ na-ebido inyò ya ènyò na aka ya dị n'ọnwụ di ya. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Ụbọchị ahụ a na-emekwa mmemme akwamozu di ya, a ga-ejide nwaanyị ahụ ma jiri agụba maọbụ ihe ọzọ ruru aka wee kpụọ ya isi. Ọ bụ ụmụọkpụ/ụmụada na-akpụ nwaanyị ahụ isi, ma bụrụkwa nke a na-akpụ ya n'abalị n'ụfọdụ obodo n'ala Igbo. N'ụfọdụ obodo n'oge gboo, a na-asakwa nwaanyị ahụ àhụ n'èzí ma a kpụchaa ya isi, nke na ọ bụ naanị etu ha siri gbaa ya okirikiri bụ mkpuchiọtọ ọ na-enwe ebe ahụ a na-akpụ ya isi na mbara ezi. Ihe ọtụtụ ji akpụ isi bụ na ha kwenyere na ọ bụ di nwaanyị bụ ùgwù ya, nke na ọ bụrụ na a chọọ di ya a hụghị, ị mara na a ga-akpụ ya isi, iji gosi na ùgwù ya àdàálá n'ala.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "N'ụfọdụ obodo n'ala Igbo, nwaanyị di ya nwụrụ bụ n'ala nkịtị ka ọ na-anọ, ma oge ahụ a na-akpụ ya isi ma ogologo oge niile ọ ga-anọ n'iru uju ahụ; a naghị ekwekwa ya ka ọ nọrọ ọdụ n'oche maọbụ dina n'àkwà. N'obodo Ozu Abam dị n'okpuru ọchịchị Arọchukwu nke steeti Abịa, ọ bụrụ na a kpụchaa nwaanyị ahụ isi, ọ ga-aga na mmiri na-ehu èhù wee saa ahụ ya, iji sapụ 'adịghịọcha ya'. A naghị akpụkwa nwaanyị ajadụ isi ka ọ maa mma n'anya, maka na a na-akpụkàsị ya akpụkasị. A na-agbachi ime ụlọ ya na di ya agbachi oge ahụ ọ na-eru uju.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Ụmụnwaanyị ajadụ n'ụfọdụ obodo na-emekwa ihe a na-akpọ ịkwa ákwá ụtụtụ oge ha na-eru uju ọnwụ di ha, nke pụtara na ha ga na-akwa ákwá n'ọnụ ụtụtụ ụbọchị ọbụla, bụkwa ákwá ọ ga-eji óké olu wee kwaa, nkè na onye ọbụla nọ na gburugburu ga-anụ mkpu ákwá àrịrị ya, iji gosi ụwa na ọ na-eru uju ọnwụ di ya. Iji maa àtụ, ọ bụrụ n'Afikpo dị na steeti Ebonyi, nwaanyị ahụ na-ebe ákwá ahụ ugboro abụọ n'ụbọchị; o bechaa n'ụtụtụ, o bee ọzọ n'oge mgbede. Ọ ga-emekwa nke a wee ruo izuụka atọ, maọbụ abalị iri abụọ na asatọ. Ndị Afikpo anaghị ekwekwa ka nwaanyị di ya nwụrụ saa ahụ, taa atụ, maọbụ gbanwee ákwà ya wee ruo abalị iri abụọ na asatọ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Na mgbe gboo, oge ụlọ nchekwa ozu adịbeghị, a na-amanye nwaanyị ajadụ ka ọ na-arahụ ụra n'akụkụ ozu di ya n'ime ụlọ ebe e debede ozu ya ma a gbasìchaa ya. Ọ bụkwa n'akụkụ ozu di ya ahụ ka ọ ga na-anọ wee ruo ụbọchị a ga-eli ya. Nke ahụ bụ iji kwanyere di ya ahụ ùgwù ikpeazụ ma nọdèbékwa ya nke ikpeazụ. N'Ọzụbụlụ, dị n'okpuru ọchịchị ime obodo Ekwusigo nke steeti Anambra, a na-amanyekwa nwaanyị ahụ ka ọ kpụọ afọ n'elu ozu di ya. Nwaanyị ahụ agaghị agakwa ahịa wee ruo ihe dịka otu ọnwa.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (1)", "category": "Edemede"},
{"text": "Ọka bụ ihe oriri na-amasị nwoke na nwaanyị, ma onye ukwu ma onye nta. O so n’ihe izizi na-apụta n’ime ihe ndị ọzọ niile a na-akọ n’ugbo. Ndị mmadụ na-eji ọńụ anabatata ọka n’ihi na mmadụ niile na-ata ma na-ejikwa ya eri ihe ndị ọzọ dị iche iche.", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": "A na-eji ube ata ọka ma jirikwa akụoyibo na-ata ya. N’ụzọ dị otu ahụ, a na-ahụ ya n’ọkụ maọbụ sie ya esi, ebe ụfọdụ na-eghekwa ya eghe. Ka o siri dị bụ na ọka na-atọ ụtọ, otu ọbụla e siri kwado ya.", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": "Ọzọ dị ka ibe ya bụ na a na-ejikwa ọka esikọ ihe ndị ọzọ dịka agwa, abacha, ụkwa, akịdị w.d.g. Ọ na-abụ ezigbo erimeri mgbe ọbụla e jiri ọka sikọọ otu n’ime ihe ndị a. Ọ na-atọ ụtọ ma na-enyekwa ihe n’ahụ. Onye richaa, ọ na-ańụ mmiri.", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": "Ka ọ dị ugbu a, ọka na-apụta nwayọọ nwayọọ, ọtụtụ ndị na-akọ ya ebupụtabala ya n’ahịa. Otu o siri dị ugbu a, o jubeghị eju ebe niile. Dịka a na-ere ya n’ahịa a na-ahụkwa ya n’ọkụ na njikọ tinyere akụkụ ụzọ dị iche iche, ma na-esikwa ya esi.", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": "Ọtụtụ ndị mmadụ ekwuputala obi ha banyere ọka ọhụrụ na-apụta ugbua.", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": "Ken Ugwuanyị: Ọka bụ ezi ihe oriri. Ataala m ọka ọhụrụ. Ọka nke m tara tọrọ ụtọ nke ukwu. Hei, ọ tọka! Egotere m ya n’aka ndị na-ańa ọka n’akụkụ ụzọ ebe m bi. Ha hụrụ ya nke ọma, nke na ị na-ata, ọzọ a na-agụ gị. Ma ihe m chọpụtara bụ na ụkwara na-akwa m tupu m taa ọka ahụ, mana ka ọ dị ugbu a ụkwara ahụ ekwezighị akwụsị akwụsị. Amaghịzịm ma ọ bụ ọka ọhụrụ ahụ m tara mere na ụkwara ekwezịghị akwụsị. Ihe m ji ekwu bụ na amaghị m ma ha ahụkwara ya ka o ghee nke ọma n’ọkụ.", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": "Oriakụ Uche: Abụ m onye ọrụ oyibo. Ọka so n’ihe ndị m na-akọ n’ugbo m n’ihi na ọ na-enye m ọńụ ma m bido gbutebe ya. Maka m na-egbute ọka n’ugbo m, m na-erekwa ya n’ahịa were na-enweta ego. Ọka bụ ara na-azụ nwa, a na-esi ya esi, a na-ahụ ya n’ọkụ ma jirikwa ya na-esikọta erimeri ndị ọzọ. Ọka bara nnukwu uru. Ọ na-eju afọ ma na-enyekwa ego.", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": "Nwakaego Ume: Ataala m ọka ọhụrụ. Mmadụ gotere ọka a hụrụ n’ọkụ nyetụ m. Ọka ahụ tọrọ ụtọ nke ukwu maka na ọ bụ ụbọchị ahụ ka e gbutere ya n’ugbo. Ụtọ ọka bụ ma ị taa nke e gbutere ụbọchị ahụ. Ọka dịrị gaba abalị olemole e gbutere ya, ọnaghị atọcha ụtọ dịka o kwesịrị. Ugbu a ọka ọhụrụ na-apụta n’ike n’ike, obi na-atọ m ụtọ maka na ọka na-amasị m nke ukwu. Ejighị m ya egwu egwu, ana m ata ma nke a hụrụ n’ọkụ ma nke e siri esi. Eji m ya eme ihe oriri. Mgbe ọbụla m tara ọka, anaghị m achọzị ihe ọzọ m ga-eri, ihe m na-emezi bụ ịdị na-ańụ mmiri. Ọzọ dịka ibe ya bụ, e wepụgodu na ọka na-atọ ụtọ, ọ na-enyekwa ihe n’ahụ maka na ọ bụ ezigbo nri.", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": "Ogoegbu Nneka: Ana m ere ọka afọ ọbụla. N’afọ a, ọka amalitela ịpụta nwayọọ nwayọọ. Ka ọ dị ugbu a, ọ na-agala ọnụ maka na o jubeghị eju n’ahịa. Ana m esi Awka gaa Onitsha gota ọka. Ihe a na-ere otu akpa ọka ugbu a nọ n’agbata puku naịra asaa, mgbe ụfọdụ o tinye etinye maọbụ wepu ihe. Anyị buru ya lọta Awka, anyị a na-eresi ndị mmadụ site n’otu anyị siri gota. Ndị mmadụ na-agba anyị akaahịa nke ọma, ma ndị na-ere ere ma ndị na-egoro ya laa be ha, jiri aka ha kwado ya otu ha siri chọ. I buru ọka na-abata, ozugbo ahụ ka ndị mmadụ ga-abịa n’ọdụ ahịa gị na-egokọrọ ọka.", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": "Dịka m kwuru na mbụ, ọka dị oke ọnụ ugbu a, mana enwere m olile anya na ọ ga-adatu. Oge adịghị anya ọka ga-eju n’ahịa, nke na ọ ga-abụ atụrụ taba. Onye ọbụla ga-ataju ọka afọ. I legharịa anya, ị ga-ahụ na ọka na-eme nke ọma n’ugbo niile dị na gburugburu anyị.", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": "Cynthia Eze: Ozugbo m malitere ịhụ ọka n’akụkụ ụzọ ebe a ka ndị mmadụ malitere na-ego ọka na-ata. Ọtụtụ na-abịa were oche na-eche ka m hụpụta ọka. Ka ọ dị ugbu a, ihe a na-eresị anyị ọka bụ anọ maọbụ atọ narị naịra abụọ; m hụchazie m na-eresi ndị mmadụ otu ọka otu narị naịra.", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": "Ana m agba mbọ na-egota ole ọka m ga-enwe ike rechaa n’otu ụbọchị. Nke a pụtara na ana m aga ahịa egota ọka ụbọchị ọbụla. Mgbe ụfọdụ ana m agakwa n’ugbo, gote ọka. Mgbe ọbụla m siri n’ugbo gote ọka, ọ na-enye m afọ ojuju maka na ọka ọbụla a hụrụ n’ọkụ ozugbo e gbutere ya na-atọ ụtọ n’ụzọ pụrụ iche. Ndị mmadụ na-ata ya n’eleghị ego anya n’ihu. Ụmụikorobịa bụ ndị kacha agba m aka ahịa. Ha na-abịa nọrọ ala taa ọka ma gonyekwa ndị enyi ha. ", "author": "Izunna Okafor", "title": "Ọka Ọhụrụ Apụtala", "category": "Edemede"},
{"text": ".", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": ".", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "N'ụfọdụ obodo dịgasị n'okpuru ọchịchị Ụzọ-Ụwanị dị na steeti Enugu, ọ bụrụ na nwaanyị ajadụ bido iru uju di ya, a na-eji nkịrịka ákwà wee kechie aka ya, nke a ga-adịkwa etu ahụ wee ruo ihe dịka ọnwa atọ maọbụ karịa. N'ime oge a, nwaanyị ahụ agaghị eji aka ya ahụ wee na-eri nri; ọ bụ nwaanyị ajadụ ibe ya ga na-enye ya nri. Mgbe ụfọdụ, ọ na-abụkwa a kpụchaa nri, a tụpụrụ ya nwaanyị ahụ n'ala, o were wee na-akpụrụ ya; maọbụkwanụ e tinyere ya nri n'efere ochie kụwara akụwa. Ọtụtụ oge, a na-amanyekwa nwaanyị di ya nwụrụ ka ọ na-asa ahụ n'akụkụ ili di ya, nke, mgbe o mechara ya, ọ gbara ọtọ wee bàá n'ime ụlọ ga hichaa ahụ ya.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "N'ọtụtụ obodo n'ala Igbo, ọkachasị n'oge gboo, ọ bụ n'ala ka a na-atọbara nwaanyị ajadụ ihe onyinye na ego e jiri bịara ya akwamozu n'ime oge ahụ ọ na-eru uju, ọkachasị ụbọchị a na-akwa di ya kpọmkwem; a naghị enye ya ihe ahụ n'aka, maka na a na-ahụta ya dịka onye rụrụ arụ oge ahụ na onye enweghịzị ùgwù.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "N'ụfọdụ obodo, dịka Nise, dị n'okpuru ọchịchị ime obodo 'Awka South' nke steeti Anambra, a naghị ekwe ka nwaanyị di ya nwụrụ rie nri e siiri ndị ezinụlọ ya, malite ụbọchị ahụ a kwara ozu di ya wee ruo mkpụrụ ụbọchị anọ. Ọ gaghị emetụkwa ego maọbụ ihe e nwetere n'akwamozu ahụ aka, n'ụdị ikètà òkè n'ime ya; n'agbànyèghị ego ole ọ tụnyere n'akwamozu ahụ. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Na Nise ahụ, a naghị ekwe ka nwoke bịa lụrụ maọbụ gbaa nkwụ nwa nwaanyị di ya nwụrụ, wee ruo oge ọnwa isii gachara maọbụ ọnwa ole nne ya ga-eru uju. Ọ bụrụ na o ruchaghị uju ahụ wee mee ihe a na-akpọ Imepu Ajadụ, bụ omenala ọ ga-eji wee chịkọta iru uju ya, ọ bụ nkwenye ha na nwoke ọbụla batara n'ezinụlọ ahụ wee bịa lụọ nwa ya nwaanyị gà-anwụrịrị. Nwa ya  nwaanyị ọbụla chọrọ ịlụ di ga-echeregodi, wee ruo mgbe nne ya ruchara uju, tupuu ọ lụba.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Ekwuola m na mbụ na ọ bụ otu ahọ (ya bụ ọnwa iri na abụọ) ka nwaanyị na-anọ n'ọnọdụ iru uju n'oge mbụ; mana ugbua, ụfọdụ na-eruzị uju ọnwa isii maọbụkwanụ, opekatampe, ọnwa atọ. N'agbanyèghị ọnwa ole nwaanyị ga-eru uju di ya, otu ihe pụtakarịchara ìhè bụ na ọ bụ naanị ákwà oji ka ọ ga na-eyi ogologo oge ahụ niile, ọkachasị n'oge mbụ. Kaosiladị, n'ihi ụka, ụfọdụ bụzị ákwà ọcha ka ha na-eyi n'ime oge iru uju ahụ ahụ, n'ọnọdụ ákwà oji. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "N'ụfọdụ obodo n'ala Igbo n'oge gboo, a na-ebunye nwaanyị ajadụ ìtè n'etiti ime abalị, dupu naanị ya n'ime abalị ahụ ka ọ gaa chute/gbata mmiri na mmiri obodo ahụ, bụ nke nwere ike ịdị ebe dị anya maọbụkwa dị n'ime ọhịa. E nwekwàzịrị ọtụtụ ihe dị iche iche a na-eme nwaanyị ajadụ, ya na etu e si emeso ha, ọkachasị n'ime oge ha na-eru uju, na oge ha nọchara n'iru uju.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "N'ime ọnọdụ niile a a na-enye nwaanyị di ya nwụrụ n'ala Igbo, nke kacha nke bụ ọnọdụ gbasaara ọnụnọ ya n'ezinụlọ ahụ oge di ya nwụchara. Ụfọdụ oge, ọ bụrụ na di nwaanyị nwụchaa, nwanne nwoke ahụ na-ekùchí (wèéré/maọbụ wèghara) nwunye ya ka ọ bụrụzie nwunye ya. Ụfọdụ oge, a na-eme nke a n'íké maọbụ n'ịmanye nwaanyị ahụ amanye ka  ọ lụba nwanne di ya, ma ọ chọrọ ya ma ọ chọghị ya.  Otu ihe pụtakarịchara iche e ji maka ya ekuchi nwaanyị di ya nwụrụ n'ala Igbo bụ ka o wee mụọ nwa ga-anọchi anya di ya (ma ọ bụrụ na nwaanyị ahụ atụghị ime maọbụ mụọ nwa tupu di ya nwụọ). E nwekwàzịrị ihe ndị ọzọ mere e ji ekuchi nwannyị n'ala Igbo, nke ụfọdụ n'ime ha bụ naanị bụ maka ọdịmma nke onwe (selfish interest) nke onye ahụ chọrọ ikuchi ya. Ọ bụrụ na a chọọ ikuchi nwaanyị ahụ, o wee jụ, sị na ọ chọrọ ịnọrọ onwe ha n'ihi otu ihe maọbụ nke ọzọ, e nwere ike nyezie ya ọnọdụ kawanye njọ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Ọtụtụ oge, ụmụnne di nwaanyị ahụ nwụrụ anwụ na-achụpụ ya achụpụ maọbụ chụlaa ya be nna, kpakọrọ maọbụ resie ihe dị iche iche di ya nwere, ma ala ma ihe ndị ọzọ, mà gàbázie nwaanyị ahụ maọbụ ya na ụmụ ya aka, n'enyeghị ha ihe ọbụla maọbụ òkè ego ha retere n'ihe nwoke ahụ. Nke a mee, ị hụ ka nwaanyị ahụ ga-ejizị isi na-aga ijè ma werekwa eze na-ékpè ekwere, ọkachasị n'ịzụlịte ụmụaka di ya hapụụrụ ya wee nwụọ (ma ọ bụrụ onye mụrụ nwa).", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Na mpaghara ebe dị iche iche iche na steeti Imo, ihe a na-eme n'ọtụtụ obodo bụ na nwoke nwụọ, ụmụnne ya na-anakọrọ nwunye ya akwụkwọ ihe dị iche iche di ya nwere, ma gwakwa ya ñụọ iyi na o weghị nke ọbụla o zoro ezo, ebe ụmụada ga-adàkwa ya nha dị iche iche, site n'ịsị ya kwụọ ụgwọ nke a maọbụ nke ọzọ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Nke a bụ nke adabaghị adaba n'usoro iwu na-ahụ maka alụmalụ di na nwunye n'ala Nigeria. Mpaghara iri atọ na anọ nke iwu alụmalụ ahụ a kpọrọ 'Nigerian Marriage Act' 1990 kọwàrà ebe o dòró anya, na ọ bụrụ na nwoke nwụọ, ọ bụrụ na nwunye ya mụtara nwa/ụmụ, ọ ga-ewere òkè ruru otu n'ime nkewa atọ nke ihe niile di ya nwere, ebe ụmụ ya ga-enwerezị ndị nke ọzọ. Mana ọ bụrụ na nwaayị ahụ amụtaghị nwa, ị mara na ọ ga-ewere ọkara ihe niile di ya nwụrụ, ma ọ bụrụ na nwoke ahọ edeghị etu a ga-esi wee kèé ekpe ya ma ọ laa mmụọ. Mana ihe ndị a bụ naanị n'akwụkwọ ka e dere ya; a naghị eme ya eme n'ala Igbo, maka na ọtụtụ amaghị banyere iwu ahụ, ebe ọtụtụ màchà maka ya na ọtụtụ iwu ndị ọzọ dị etu ahụ, mà kpàchárá anya na-emegbu nwaanyị di ya nwụrụ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "E nwekwazịrị ọtụtụ ụzọ dị iche iche e si emegbu ụmụnwaanyị di ha nwụrụ n'ala Igbo site n'ọnọdụ a na-enye ha n'ezinụlọ na obodo dị iche iche malite n'oge di ha nwụrụ, ruo oge ha ruchara uju, maọbụkwanụ ogologo ụbọchị niile nke ndụ ha.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Ọ dị ọtụtụ ihe na-ewèta mmegbu a a na-emegbu ụmụnwaanyị ajadụ na ọnọdụ ekwesighị ekwesi a na-enye ha, mà nwekwa ọtụtụ ihe mere e jiri ka na-eme ya bụ ihe ruo taa. Ụfọdụ isi sekpụ ntị n'ihe ndị a gụnyèrè: nkwenye, agụghị akwụkwọ/awaghị anya, omenala ụfọdụ, enweghị ọnụokwu (n'akụkụ ụmụnwaanyị), ejighị ụmụnwaanyị kpọrọ ihe, anyaukwu na óké ọchịchọ, tinyere ọtụtụ ihe ndị ọzọ. O nwèkwàrà ike bụrụ na ihe ụfọdụ ndị mmadụ maọbụ obodo ji emegbu ụmụnwaanyị ajadụ bụ ka ndị nke di ha dị ndụ wee mebe di ha nke ọma ma na-elekọta ya anya etubo kwesiri, ka di ha wee nọọrọ ha ogologo ndụ, ghàrá ịnwụ, iji wee gbanahị ime ha ihe e mere nwaanyị ajadụ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "N'agbanyeghị ihe ọ sọrọ ya bụrụ na-akpata imegbu ụmụnwaanyị di ha nwụrụ n'ala Igbo maọbụ inye ha ọndụ ekwesighị ekwesi, ọ dị mkpa ịkọwa na ọtụtụ n'ime ihe ndị ahụ a na-eme ụmụnwaanyị bụ ihe jọgburu udele na njọ ma sigbuo nkakwụ n'ísì, ma bụrụkwazie ihe ekwesighị ịdị na-ahụta maọbụ na-anabata n'obodo ọbụla taa. Ọtụtụ n'ime ihe ndị ahụ bụ ihe mgbe gboo ekwesighịzị ka a na-eme ha taa, n'ihi mgbanwè e nwegoro n'ọtụtụ ihe dị iche iche.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Ọtụtụ ụmụnwaanyị ajadụ esitela n'ụdị mmegbu dị etu ahụ wee nwụọ ọnwụ ike, ebe a na-amanye ha ka ha ruo uju di ha nwụrụ anwụ maọbụ na-emeso ha omume ekwesighị ekwesi maka na di ha nwụrụ. Iji maa atụ, ụfọdụ ụmụnwaanyị anwụọla maka na ha ñụrụ mmiri e jiri wee saa ozu di ha, n'ihi unyi, ọrịa maọbụ ihe ọjọọ ndị ọzọ ha a sapụtara n'ahụ ozu nwoke ahụ; ha wee ñụọ, naanị ka ha wee gwa ụwa na aka ha dị ọcha n'ebubo ahụ a na-ebo ha banyere ọnwụ di ha. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Ọtụtụ ụmụnwaanyị ajadụ anwụọla n'obi mgbọwa, ọbara mgbalielu, maọbụkwanụ jiri aka ha gbuo onwe ha, maka na ha enweghịzị ike inagide ọnọdụ ọjọọ dị iche iche a na-enye ha maka na di ha nwụrụ. Keduzị úrù dị na ya? nà mmadụ nwụrụ maka na ọ na-eru uju onye nwụrụ anwụ. Onye ga-azụzị ụmụaka nwoke na nwaanyị ahụ hapụrụ?", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Ọ bụ n'ihi ihe dị etu a na ọtụtụ mpụtàrà ọjọọ dị iche iche si na ya apụta ka ọtụtụ òtù mba ụwa dị iche iche, ndị na-ahụ maka ichekwa na ịkwàlite ikike dịịrị mmadụ, na ọtụtụ obodo na ndị ndu ha ji etinyezị ọnụ ma na-agbazị mbọ ugbua iji bèlata ya bụ mmegbu a na-emegbu ụmụnwaanyị ajadụ na ọnọdụ a na-enye ha.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Ịgba mbọa a amịtálá ọtụtụ ezi mkpụrụ dị iche iche ma wètekwa mgbanwè n'ụfọdụ ọnọdụ ahụ a na-enye ụmụnwaanyị ajadụ. Iji maa atụ, a naghị ahụkarịzị ka a na-amanye nwaanyị di ya nwụrụ ka ọ ñụọ mmiri e jiri saa ozu di ya ahụ n'ọtụtụ obodo, dịka ọ dị n'oge mbụ. N'ọtụtụ obodo taa, a naghịzịkwa ahụta ka a na-akpọchido nwaanyị di ya nwụrụ n'ime ụlọ ruo ọnwa olenaole maka na ọ na-eru uju ọnwụ di ya. Anaghịkwa ahụkarị ka a na-edunye nwaanyị ajadu ka o were ime abalị wee chuo mmiri; maọbụkwanụ saa ya ahụ n'ihu mmadụ ma a kpụchaa ya isi maka na dinya nwụrụ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "N'ịga n'ihu, n'ọtụtụ obodo taa, ọ bụghịzị iwu na nwaanyị na-eru ọnwụ di ya ruo otu ahọ; ọtụtụ na-eruzị uju naanị ọnwa isii, ebe ndị ọzọ na-eruzị naanị ọnwa anọ. Ọtụtụ ezinụlọ bụzị naanị ihe dịka ọnwa anọ ka ha na-anọ taa wee yipù akwa uju. N'ụfọdụ obodo dị iche iche n'ala Igbo taa, a naghịzị amanye nwaanyị ajadụ ka ọ kwaara di ya ákwá n'ọnụ ụtụtụ maọbụ na mgbede ka obodo wee mara na ọ na-eru uju ọnwụ di ya. Ọzọkwa, ụmụnwaanyị di ha nwụrụ na-ejizị aka ya ahọrọ na ọ bụ ákwà oji ma ọ bụ nke ọcha ka ha ga na-eyi oge ha na-eruru di ha uju. A naghị akpọchidozịkwa ha ụzọ n'ọtụtụ obodo taa oge ha na-eru uju ọnwụ di ha. Ụfọdụ na-enyekwazị ụmụnwaanyị ajadụ ohere ka ha họrọ ma ha ọchọrọ ịkpụrụ di ha isi maọbụ na ha achọghị.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "N'agbànyèghị mgbanwe olenaole a e nwegoro n'ihe banyere ọnọdụ a na-enye ụmụnwaanyị ajadụ na mmegbu a na-emegbu ha n'ala Igbo, ọtụtụ ọrụ ka fọkwara, maka na ọtụtụ ihe amachàbèghị kwụrụ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Ọtụtụ obodo ka na-aga n'ihu na-emegbu ụmụnwaanyị ajadụ ma na-enyekwa ha ọnọdụ jọgburu onwe ha na mpaghara ebe dị iche iche n'ala Igbo na n'ala Nigeria taa, n'agbanyèghị mbọ niile a na-agba ka e memilaa ma kwụsị ya bụ ajọ omume. N'ọtụtụ obodo, e nwebèghịdị mgbanwe ọbụla chaa chaa banyere mmegbu ha na-emegbu ụmụnwaanyị ajadu nà ọnọdụ ọjọọ ha na-enye ha. Nke ahụ wee bụrụ ihe ịgba anyammiri nà ihe kwesiri ka e lebàrá ya anya.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Obodo dị iche iche, òtù mba ụwa, òtù na-ahụ maka ikike dịịrị mmadụ, ndị ụka dị iche iche, gọọmentị, ndị ọrụ ikpe na ndị ọzọ ọnụ na-eru n'okwu kwèsìrì iteta n'ụra ma gbasikwuo mbọ ike, tinye ọnụ n'okwu megide mmegbu a na-emegbu ụmụnwaanyị ajadụ. Ọ bụkwanụ naanị ụmụnwaanyị ka a na-eme ihe a, maka na nwaanyị nwụọ, nwoke ana-agagharịrị onwe ya; o nweghị onye ga-asị ya mee nke a maọbụ emela nke a; o nweghịkwa ihe ọbụla a ga-eme ya. Nke a na-egosi na ya bụ ihe bụkwà otu ụzọ e si emegide ụmụnwaanyị n'ụwa taa.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "N'echiche nke m, e kwesiri ịhapụ nwaanyị ka o were aka ya họrọ ogologo oge ole ọ chọrọ iruru di ya uju nà etu ọ chọrọ isi ruoro ya uju. Iru uju bụ ihe nke mmụọ na ihe nke onwe; ma bụrụkwa nke mmadụ kwesiri iji aka ya kpebiere onwe etu ọ ga-esi mee, n'abụghị site na mmanye; kama, site n'ilekwàsị anya n'etu ya na onye ahụ siri wee dị oge ọ nọ ndụ. Ọ bụ eziokwu na nwaanyị kwesiri iruru di ya nwụrụ anwụ uju. Nwoke kwesikwara iruru nwunye ya uju, maka na anyammiri anaghị agba n'otu anya hapụ anya nke ọzọ. Anyammiri na-agba n'anya abụọ. Kaosiladị, iru uju ekwesighị ịbụ na mmanye maọbụ site n'itinye onye ahụ n'ọnọdụ ọjọọ dị iche iche, maka na onye nwụrụ anwụ anwụọla. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "O nweghịkwanụ ụdị mmegbu e megburu nwaanyị ajadụ maọbụ etu o siri ruo uju, ka di ya nwụrụ anwụ si n'ọnwụ bilie, maọbụ gaa eluigwe ma ọ bụrụ na ọ bụ ihe ịga ọkụmmụọ ka o metere mgbe ọ nọ ndụ n'ụwa. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "N'eziokwu, imegbu nwaanyị ajadụ bụ ihe ọjọọ, ma n'anya Chukwu, ma n'anya mmadụ. Onye megburu nwaanyị ajadụ mègbùrù chi ya. I so emegbu nwaanyị ajadụ? Ị nà-anọ maọbụ na-ahụ ebe a na-emegbu nwaanyị ajadụ? ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Kwụsị mmegbu a a na-emegbu ụmụnwaanyị ajadụ taa. Imegbu nwaanyị ajadụ bụ ihe ọjọọ na imegbu mmadụ ọbụla bụ ihe ọjọọ. Ya kwụsị taa. O si taa dị  mma, ọ dịbara gboo. ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Mmadụ niile bụ ozu, mana ozu dị ndụ ka ozu nwụrụ anwụ dị mkpa.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Onye a gwara kwe, a hụ ọzọ a gwakwa ya. Mana onye a gwara agwa ma ọ nụghị anụ, o mee emee, ọ hụ ahụ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Onye emegbukwala nwaanyị ajadụ", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Igbo ga-dị.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Ndeewo.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": ".", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "**************************************************", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Izunna Okafor bụ nwaafọ Ebenator dị n'okpuru ọchịchị Nnewi Sawụtụ nke steeti Anambra. Ọ bụ onye edemede iduazị na abụ, onye nta akụkọ na onye nkwàlite asụsụ Igbo. Ọ gụrụ na mahadum Nnamdị Azikiwe dị n'Awka, bụ ebe o mere maka ihe ọmụmụ nhazi ọhanaeze bụ 'Public Administration' n'olu bekee.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Dịka onye edemede, o nwetala ntúrú ùgò na nkwanye ùgwù karịrị iri abụọ na ise n'ihe gbasaara edemede, site n'ala anyị na n'ogoogo mba òfèsi. Nturu ùgò na nkwanye ùgwù ndị ahụ gụnyere: Nigerian Writers Award/Indigenous Writer of The Year 2015/2016; Pita Nwanna Award for Igbo Literature 2015; Nigerian Heritage Icon Award/Young Writer of the Year Federal Republic of Nigeria 2016; Anambra Exclusive Youth Choice Award/Youth Writer of The Year 2016; Future Award Africa 2016/African Prize For Education; SLAM Hero Youth International Award/Innovative Youth of the Year 2016;  Inspire Award/Outstanding Youth in Academics 2017; Ezenwa Ohaeto Prize for Young Nigerian Novelists 2015; Campus Best Writer/Journalist of The Year 2018, tinyere ọtụtụ ndị ọzọ.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Dịka onye nta akụkọ, ọ rụọla n'ụlọ mbipụta akwụkwọ akụkọ dị iche iche, ma bụrụkwa onye edemede na onye ntaakụkọ n'Igbo Radio.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Izunna na-ede akwụkwọ n'asụsụ Igbo na n'asụsụ bekee, ma bụrụkwa onye e jìrì ịkwàlìtè asụsụ na omenala Igbo wee mara.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "O deela akwụkwọ asatọ, ma nwekwa edemede karịrị narị asatọ n'ọnụ ọgụgụ o bipùtagòrò n'ìkùkù. Ọ bụ onye isi òtù jikọtara ndị ntorobịa na-ede akwụkwọ n'ala Nigeria, ngalaba steeti Anambra.", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": "Gụọ maka ya nke ọma ebe a: https://9jabooks.com/profile/484", "author": "Izunna Okafor", "title": "Ọnọdụ Nwaanyị Ajadụ n'Ala Igbo (2)", "category": "Edemede"},
{"text": " Josephine Maduakonam", "author": "Izunna Okafor", "title": "Ịgba Mgba", "category": "Edemede"},
{"text": "N’OGE ochie, nna nna anyị ha na-ewere igba mgba dịka ihe ukwu. Ha na-eji ya mara mba nke nwere ike karịa ibe ya. N’agbanyeghị nke a igba mgba na- eme ka obodo mata ibe ya, na emekwa ka obodo na-enwe mmekọrịta. Ọnọdụ o nwere oge gara aga dịka nke bọọlụ nwere ugbua. Igba mgba na-eme ka ụmụaka sie ike n’ihi na ọ bụ otu ụzọ ha sị emesagharị arụ.", "author": "Izunna Okafor", "title": "Ịgba Mgba", "category": "Edemede"},
{"text": "A na-esite na gboo kuzibere ụmụaka mgba ọ bụladị mgbe ha dị arọ anọ ma ọ bụ ise. Ụmụaka nọdụ n’aja uzuzu na mgbede, ndị tọrọ ha na ndị okenye ndị ọzọ biara inopụrụ oge a na-akụziri ha aka mgba.", "author": "Izunna Okafor", "title": "Ịgba Mgba", "category": "Edemede"},
{"text": "N’ebe ụfọdụ, ọ na-abụ omenala na onye gafee n’ama, ayọọ ya mgba, na ọ ga-agariri mgba tumadu onye jere ikwu nne ya. N’ebe ụfọdụ, a na-eme ya ka omenala nke bụ ịga mgba nwadiala.", "author": "Izunna Okafor", "title": "Ịgba Mgba", "category": "Edemede"},
{"text": "E nwere ụdị mgba ọzọ nke a na-aga obodo ọzọ agba. Tutu gị agaa, ha ga-ezi ozi, kwue ụbọchị ha ga-abịa. Tutu oge erue, ndị ọ bụla nọdụ, ha a na-amu aka mgba dị iche iche ka ọ ga-abụ ha rue ka ha nwee mmeri. Otu mgba ọbụla na-enwe onye isi mgba nke ga-eduru ndị ọzọ wee jee mgba. Otu ọbụla ga-ebu egwu wee jee. E rue, a na-eti egwu, na-agba egwu n’otu n’otu. Ndị mgba na-agba, ndị njali anọdụ na-ajalite ha, na-asi ha jisie ike. Onye nwude mmadụ, ebulie ya too ya dịka dịmkpa.", "author": "Izunna Okafor", "title": "Ịgba Mgba", "category": "Edemede"},
{"text": "Mgbe a gbasiri mgba, otu ọbụla were ọñụ laa n’obodo ha. Mgbe ụfọdụ aghara na-adị site n’ịzọ aka. Ihe ọzọ na-ebute aghara na mgba bụ a kọba obodo ọnụ.", "author": "Izunna Okafor", "title": "Ịgba Mgba", "category": "Edemede"},
{"text": "N’ọtụtụ obodo, a na-agba dịka n’emume tụmadụ n’oge ọkọchi. A pụta n’ama n’izu emume a, a hụ ndị ogbe ka ha fibere mgbe n’ama; mgbe ụfọdụ, ọ bụrụ naani ụmụnwoke ma ọ bụ ụmụagbọhọ. O nwere mmemme obodo ụfọdụ a na-eme agbakọọ n’obodo a na-agba mgba, ogbe na ogbe. N’eziokwu, mgba nọchiri anya futu bọọlụ n’ala Igbo n’oge gboo.", "author": "Izunna Okafor", "title": "Ịgba Mgba", "category": "Edemede"},
{"text": "N’obodo anyị na Nigeria taa ọkachasi n’ala Igbo, mgba bụzị akụkọ mgbe ochie mana ọdịghị ihe anya mmiri mere anya. Ọ bụrụ na ndị gọọmentị anyị wepụta anya were ukwu chọọ ihe danyere na mmiri ihe ga-agbanwe karịa ka ọ dị na mbụ.", "author": "Izunna Okafor", "title": "Ịgba Mgba", "category": "Edemede"},
{"text": "N’ihi nke a, o kwesiri ka kọmishọna na- ahụ maka  egwuruegwu mee ka ụmụokorobịa na ụmụagbọghọbia na- ahụta igba mgba dịka otu ihe dị mkpa na otu egwuruegwu n’obodo anyị dịka futubọọlụ ji bụrụ oke ihe dị mkpa ma bụrụkwa ihe ejiri mara obodo anyị bụ Nigeria n’ụbọchị taa.", "author": "Izunna Okafor", "title": "Ịgba Mgba", "category": "Edemede"},
{"text": "Ya mere, ọ bụrụ na ndị okwu dị n’aka bụ ndị sitere n’aka kọmịshọna na- ahụ maka mgbasa ozi ga- ejikọ ọnụ wee hụ na atụmatụ a bịara na nmezu. Iji wee hụ na nke a mipụtara mkpụrụ a ga-eme mgbasa ozi a ruo ogbe na ogbe, obodo na obodo, n’ime okpuru ọchịchị dị iche iche n’ala anyị ọ kachasi n’ebo nke ala Igbo.", "author": "Izunna Okafor", "title": "Ịgba Mgba", "category": "Edemede"},
{"text": "A na-eme nke a site n’ikpọkọba ụmụaka na ndị na- etolite etolite n’ama  ọ kachasi  oge emume iji akara nke onye nwere n’akụkụ nke ya ọ kachasi na ihe gbasara igba mgba.", "author": "Izunna Okafor", "title": "Ịgba Mgba", "category": "Edemede"},
{"text": "Site n’igba mgba nke enyi na enyi, nwanne na nwanne, ogbe na ogbe, obodo na obodo ma ọ bụ  agburu na agburu, site na ime nke a na enyemaka nke ndị gọọmentị na ndị na-ahazi egwuruegwu igba mgba n’oge na-adịghị anya, anyị ga-adị ka obodo ndị ọzọ a maara amara n’egwuruegwu mgba.", "author": "Izunna Okafor", "title": "Ịgba Mgba", "category": "Edemede"},
{"text": "Mgba dịka egwuruegwu ndị ọzọ na- eweta aka ọlụ. Mgba na- eweta ọganiru. Ọ na-eweta mmepe n’obodo, ọ na- eme ka obodo mara obodo ka ibe ya ike na mgba. Ọ na-emekwa ka ụmụokorobia na ụmụagbọhọbịa anyị nwee aka ọlụ ma mekwaa ka ha ghara itinye aka n’ihe ọjọọ. Mgba na- ewetakwa obi añụrị n’obodo ọ kachasị mgbe onye nke ha meriri.", "author": "Izunna Okafor", "title": "Ịgba Mgba", "category": "Edemede"},
{"text": "Ị̀ mààrà?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị̀ mààrà nà Willie Maduaburochukwu Obianọ bụ diọkpara nà nwa mbụ n'ime ụmụ anọ nne na nna ya bụ Maazị Philip Obianọ na Christiana Obianọ mụrụ?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà nà Obianọ gụrụ akwụkwọ sekọndịrị ya n'ụlọ akwụkwọ 'Christ The King College', Ọnịtsha, ebe ọ nọrọ wee tuuru ùgò n'asọmpi edemede nke John F. Kenedy n'ahọ 1974?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obianọ gụrụ akwụkwọ na Mahadum Steeti Legọọsị, ebe o jiri nzere 'Second Class Upper' wee pụta n'ahọ 1979, ma nwetekwa nzèré 'Masters' ya na mahadum ahụ n'ahọ 1993?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obiano nwetara nkwanyeùgwù dịka onye kacaha mee nke ọma n'ime ndị ji otu ahọ efe ala nna ha, nke a kpọrọ 'Best Youth Corper Award' n'ahọ 1980?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obiano arụọla ọrụ n'ụlọakụ 'First Bank' dịka onye mgbàzi, rụọ n'ụlọọrụ Chevron dịka onye ọgbàkọ ego, rụọ n'ụlọọrụ n'ụlọ nsucha mmanụ Texaco dị na mba Netherlands dịka onye nnyocha akpa ego ụlọọrụ ahụ, rụọ n'ụlọakụ 'Fidelity Bank' dịka osote onyeisi, ma rụkwazie dịka onyeisi ụlọakụ ahụ, tupu ọ bụrụ Gọvanọ steeti Anambra n'ahọ 2014?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na ọ bụ oge o jiri nkeji atọ gata elekere iri na abụọ nke ehihie (12:03 pm) n'ụbọchị iri na asaa nke ọnwa Maachị ahọ 2014, ka Obianọ malitere bụrụ Gọvanọ steeti Anambra, wee ruo taa?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obianọ bụ onye nke iri na abụọ na-achị steeti Anambra ọhụrụ kemgbe e jiri kepụta ya n'ahọ 1991?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà nà Obianọ lụrụ nwunye ya bụ Oriakụ Ebelechukwu Veronica Obiano n'ahọ 1988?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị̀ mààrà na ọ bụ ụmụ abụọ —otu nwoke (Difu Obiano) na otù nwaanyị (Ogechi Obiano) ka Obianọ mụrụ?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obianọ bụ Papa Dọkịta?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà nà Obianọ bụ onye Agụleri mụkwa nwadiala n'Agụleri?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà nà Obianọ enwetela nturuugo karịrị iri atọ n'ọnụọgụgụ site n'aka òtù na ụlọọrụ dị iche iche?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obianọ ebidola ịza Akpọkuodike tupubọ bụrụ Gọvanọ?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obianọ bụ Gọvanọ mbụ n'ala Nigeria rụgoro ọdụ ụgbọelu mba ụwa ma rụchaa ya n'ime ọnwa iri na ise n'ebighị̀ ego ọbụla?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obianọ bụ Gọvanọ mbụ nwetagoro nkwanyeùgwù 'Chinua Achebe Leadership Award'", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obiano bụ Gọvanọ mbụ nwetagoro nturugo n'okpuru ọchịchị ime obodo niile dị na steeti Anambra?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obianọ bụ onye òtù 'Institute of Chartered Accountants of Nigeria (ICAN)', ma bụrụkwa nnukwu nna ndị òtù 'Institute Of Chartered Accountants of Lagos (Mainland)'?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obianọ bụ onye òtù 'Harvard University, USA CLASS', ma bụrụkwa onye òtù 'Harvard Business School, Boston USA'?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obianọ nwetara nkwanyeùgwù 'Distinguished Banker of the Year Award' n'ahọ 2012 oge ọ na-arụ n'ụlọakụ?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị mààrà na Obianọ enwetela echichi ọdịnala karịrị iri abụo n'ọnụọgụgụ?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "I mààrà na ọ bụ n'okpuru ndú Gọvanọ Willie Obianọ ka a malitere imepụ̀tà osikapa a na-akpọ 'Anambra Rice'?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị̀ mààrà na ọ bụ n'okpuru ndú Gọvanọ Willie Obianọ ka steeti Anambra malitere ibupu ụgụ na akwụkwọ nri ndị ọzọ na mba ofesi?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị̀ mààrà na ndị ọrụ oyibo steeti Anambra na-akpọ Gọvanọ Willie Obianọ bụ 'Alert Governor' n'ihi otu ha si anata ụgwọ ọnwa ha n'oge kwa ọnwa ọbụla?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị̀ mààrà na Obianọ bụ gọvanọ kwụchapụrụ ụgwọ niile e ji ndị niile lara ezumike nka n'ụlọ mbipụta akwụkwọ akụkọ National Light na n'ụlọ mgbasaozi Anambra Broadcasting Service, kwàlite ma nwogharịa ụlọọrụ abụọ ahụ ka ha dị n'ogoogo mba ụwa?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị̀ mààrà na Obianọ bụ gọvanọ mbụ kachara nye ndị ntorobịa, ndị ọrụsị na ụmụnwaanyị ohèrè ọrụ dị oke elu n'ọchịchị ya?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị̀ mààrà na Obianọ bụ gọvanọ mbụ rụrụ ọdụ ikuku mmụọ (gas plant) na mpaghara ndịda-ọwụwa anyanwụ ala Nigeria?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ị̀ mààrà taa bụ ụbọchị ncheta ọmụmụ Gọvanọ Willie Obianọ?", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ọ bụrụ na ị maghị ihe ndị a na mbụ, biko mara ha taa, n'ihi na taa bụ ụbọchị ncheta ọmụmụ Gọvanọ Willie Madụabụrọchukwu Obianọ.", "author": "Izunna Okafor", "title": "Ị̀ MÀÀRÀ OBIANỌ?", "category": "Edemede"},
{"text": "Ichi mmadụ echichi ọdịnala so n'otu ụzọ ndị Igbo si akwanyere mmadụ ùgwù, ma n'oge gboo, ma n'oge ugbua.", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Tupu e nye mmadụ ọbụla echichi ọdịnala n'ala Igbo, ọ ga-enwerịrị ihe pụrụ iche a hụrụ na ndụ onye ahụ, maọbụ ihe gbara ọkpụrụkpụ onye ahụ mere/na-eme.", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Uche Nwamba dere edemede a", "author": "Izunna Okafor", "title": "Mkpa Ọ Dị Nwaanyi Inye Ohere Tupu Ọ Mụa Nwa Ọzọ", "category": "Edemede"},
{"text": "Ọ bụrụ na nke a bụ eziokwu, ị mara na o nwere ihe pụrụ iche dị na ndụ Gọvanọ Willie Obiano nà ihe gbara ọkpụrụkpụ ọ na-eme, maka na echichi ọdịnala nwa amadi ahụ nwètàgòrò bụzị agụta ọnụ, ma ndị o nwetara n'ala Igbo, ma ndị o nwetara n'ala Yoruba na n'ala Hausa.", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Ka ọ dị taa, ndị a bụ ụfọdụ echichi ọdịnala dị iche iche Gọvanọ Obianọ nwetagoro:", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Mgbe nwaanyị alụbeghị di, ọ na-ekwu na ya ga-amụ ụmụ anọ ma ọ bụ ise ma na ọ dịghị echeta na ọ dị mkpa inye ohere mgbe ọmụsịrị nwa nke mbụ tupu ọ mụa ọzọ. Ụfọdụ na-asị na ha ga eji afọ atọ ma ọ bụ ise mụọ ụmụ ole ha chọrọ.Ndị na-ekwu out a amaghị na ọ nwere nsogbu dị na ya.", "author": "Izunna Okafor", "title": "Mkpa Ọ Dị Nwaanyi Inye Ohere Tupu Ọ Mụa Nwa Ọzọ", "category": "Edemede"},
{"text": "Akpọkuodike", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Ebubedike Aguleri", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "N’ezie, nwanyị tụrụ ime ọhụrụ, o nwere ndị ọ na-enye nsogbu.Tupu ha enweta onwe ha, ọ ga eru ihe dịka ọnwa isii. Na ọnwa ahụ nile, ha na arịa ọrịa n’ihi na ọtụtụ ihe dị mkpa na-enyere ahụ aka a dịghị n’ahụ ha. Oge ụfọdụ, ha adịghị eri nri nke ọma. Mgbe ụfọdụ, agụụ adịghị agụ ha. Ụfọdụ a naghị enwe ego iri ihe na-agụ ha.Mgbe ha ga amalite inweta onwe ha, afọ ime ha eruoola ihe dịka ọnwa ise ma ọ bụ.Ike a naghị  adịkwa ha ime ihe  ha chọrọ ma ọ bụ ịga ozi n’ụlọ ha.", "author": "Izunna Okafor", "title": "Mkpa Ọ Dị Nwaanyi Inye Ohere Tupu Ọ Mụa Nwa Ọzọ", "category": "Edemede"},
{"text": "Aare Amuogun Ado-Ekiti ", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Ọgụgụa Ndị Ọlụsị", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Odoziobodo Anaọcha", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Mgbe ha mụsịrị nwa, site na ọnwa mbụ ruo na ọnwa atọ ma ọ bụ anọ,ha a naghị enwe ike n’ihi na  ọtụtụ ihe pụrụ ha n’ahụ mgbe ha mụrụ nwa tinyere nwa n’ańụ ha ara.", "author": "Izunna Okafor", "title": "Mkpa Ọ Dị Nwaanyi Inye Ohere Tupu Ọ Mụa Nwa Ọzọ", "category": "Edemede"},
{"text": "Ihe ndị a ka o ji kwesi na nwayị ga-enye onwe ya ezi ohere tupu ọtụrụ ime ọzọ. Ọ bụrụ na o nyeghị onwe ya ohere, nke a ga-eme n’ọ dị ime ọzọ mgbe ahụ ya anọchibeghị,ọ na enwe ọtụtụ nsogbu. Ọ bụrụ na nwanyị mụa nwa, onyeghị ohere were dị ime ọzọ, nke a ga eme ka ọ ghara inwe ike ilebara onwe ya na nwa ya anya n’ihi mgbakasị ahụ.", "author": "Izunna Okafor", "title": "Mkpa Ọ Dị Nwaanyi Inye Ohere Tupu Ọ Mụa Nwa Ọzọ", "category": "Edemede"},
{"text": "Ọ na-enwe mgbakasị ahụ, obi ụtọ anaghị adịrị nwa ahụ n’ihi na nne ya adịghị elebara ya anya otu okwesịrị. Mgbe ụfọdụ, nke a ga-eme ka nwa ahụ ghara inwe ezi otuto n’ihi na nwa ahụ agaghị ańụ mmiri ara lọlụ alọ n’ihi afọ ọhụrụ ahụ nne ya bu.", "author": "Izunna Okafor", "title": "Mkpa Ọ Dị Nwaanyi Inye Ohere Tupu Ọ Mụa Nwa Ọzọ", "category": "Edemede"},
{"text": "N’ezie, ọ bụrụ na nwanyị enyeghị ohere mgbe ọ mụsịrị nwa were dị ime ọzọ, ọ na-enwe ọtụtụ nsogbu.Nke mbụ bụ na ahụ ike ya agaghị ezu oke, ọ gaghị ejenwu ozi n’ụlọ ya.", "author": "Izunna Okafor", "title": "Mkpa Ọ Dị Nwaanyi Inye Ohere Tupu Ọ Mụa Nwa Ọzọ", "category": "Edemede"},
{"text": "Ọ bụrụ nwanyị enweghi ihe ọ na-alụ ma ọ bụ na di ya ejighi ego ikwado ya, ọ malite na-ata ahụ. Ịzụ otu nwa dị ọlụ, kedụzị maka mgbe nwanyị dị ime ma kuru nwa n’aka mgbe okwesịghị. Nke a ga-eme nwanyị ahụ ịnọ na ezigbo mkpa. Mgbe ọ mụrụ nke abụọ, nsogbu ya adị abụọ. O rue mgbe ha ga-ebido akwụkwọ, nsogbu adị n’ihi na ọ bụ otu ihe ka ọ ga na-achọrọ ha abụọ otu mgbe. Idebanya aha otu onye na-afia ahụ ma ya bụrụ mmadụ abụọ na atọ otu mgbe. Ọ bụrụ ebe ego adịghị, a hapụ otu n’ụlọ rue ihe dị ka afọ isii tupu e bidoro ya akwụkwọ.", "author": "Izunna Okafor", "title": "Mkpa Ọ Dị Nwaanyi Inye Ohere Tupu Ọ Mụa Nwa Ọzọ", "category": "Edemede"},
{"text": "Ìfè Anambra", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Dikejiejemba Ogidi", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Odogwu Ọmambala", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Dike Ìfè n'Ụga", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Mana ọ bụrụ na nne nyere ohere tupu ọ dị ime ọzọ, ọ gaghị enwe nsogbu ọ bụla na iledo nwa ahụ anya nakwa I bidoro ya akwụkwọ. Ọzọkwa, ya onwe ya bụ nne ga-enwe ahụ ike zuru oke iji lụọ ọlụ ya ma ọ bụ zụọ ahịa, chụtakwa ego iji nye aka na ezinaụlọ ya n’ihi na ọ gaghị ahapụrụ nanị di ya ịkpata ego e ji enye aka na ezinaụlọ ha.", "author": "Izunna Okafor", "title": "Mkpa Ọ Dị Nwaanyi Inye Ohere Tupu Ọ Mụa Nwa Ọzọ", "category": "Edemede"},
{"text": "Ọ bụrụ na nwanyị enyeghị ohere na nke ọ mụrụ tupu ọ dị ime ọzọ,ọ ga-eme na ọ gaghị enye nke o bu uzo mụ ezi nlekọta na ihunanya zuru oke maka na nwa a mụrụ ọhụrụ chọrọ ka nne ya na eku ya n’ahụ mgbe ọ bụla ọ chọrọ, na-enye ya ara na nri mgbe ọ chọrọ. Ọzọkwa, ọ bụrụ na ahụ adịghị nwa ahụ, ọ ga-achọ ka nne ya kwọrọ ya n’azụ ma ọ bụ kuru ya na aka mana ọ bụrụ na nne ya bu afọ, ọ gaghị enwecha ohere imere nwa ahụ ihe nile ọ chọrọ mgbe ahụ.", "author": "Izunna Okafor", "title": "Mkpa Ọ Dị Nwaanyi Inye Ohere Tupu Ọ Mụa Nwa Ọzọ", "category": "Edemede"},
{"text": "Dikejiejemba n'Ụmụnya", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Ezeudo n'Abagana", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Omeokachie Anambra ", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Ebube Idemili ", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Dikeọra Nnewi Ochie", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Inye ohere wee dị ime na-eme ka nwanyị na nwa nwee ahụ ike zuru oke ghara ịdị na-atufu ego n’ụlọ ọgwụ. Ọzọkwa, nwanyị ga-enwe ike na-eso di ya na-apụ apụ.", "author": "Izunna Okafor", "title": "Mkpa Ọ Dị Nwaanyi Inye Ohere Tupu Ọ Mụa Nwa Ọzọ", "category": "Edemede"},
{"text": "Otunba Atayese n'Ekiti", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "DUKE n'Ụka Katọlik", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Ogbunaechendo Umueri", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Ebubeagu 'Nnewi South'", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Iri ji ọhụụ abụghịzị okwu ọhụụ na ntị nwa ọbụla gbara ahọ n'ala Igbo. Ka ọ dị taa, ọtụtụ ndị na-enye ya nkwọwa dị iche-iche ma na-ahụtakwa ya dịka nke ma ọ bụ nke ọzọ.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Agụnechemba Agụata Ochie.", "author": "Izunna Okafor", "title": "Obiano Na Aha Echichi Ọdịnala Ya", "category": "Edemede"},
{"text": "Kaosiladị, Igbo sị na-abụ e gburìsie anụ enyi, o kwere obubu, maka na ọ bụrụ na ọkpụ aja akọwaghị ihe ọ kpụrụ, òfèkè nwere ike ịkpọ nwansu amụ dike. Ọ bụ nke mere o jiri dị mkpa ịkọwa ihe 'Iri Ji Ọhụụ' bụ n'ala Igbo, ọkachasị dịka otu n'ime omenala e jiri mara ha.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Igbo sị na ihe suru, à gbabá ya, ọ bụghị egwu, ọ bụrụ ọsọ.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "N'ịgbasò nke ahụ, iri ji ọhụụ bụ otu n'ime omenala dị iche iche e ji mara ndị Igbo n'ụwa gbaa gburugburu. Ọ bụ mmemme omenahọ ma bụrụkwa nke ezi nwaafọ Igbo ọbụla na-esonyesi ike na ya.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Mmemme iri ji ọhụụ bụ oge e ji enye Chineke ekele n'ihi onyinye ji, ya na nchebe ya na ndụ o nyere anyị wee ruo n'oge owuwe ihe ubi; maka na ọ na-abụ a kọọ, gwute, a sị na ahọ amagbuo onwe ya. Ọ bụkwa oge a ka ndị Igbo ji akwanyere ji ugwu ruuru ya dịka eze nke ihe niile a kọrọ n'ubi, dịka akụkọ okike siri kọọ, bụkwa nke mere ka a mara na ọ bụ agbara bụ mmụọ nwe ji. Ọzọ bụ na mmemme iri ji ọhụụ bụ oge ndị Igbo ji ezu ike ma na-elekwa onwe ha ọrụ maka ọrụ ugbo ahọ ahụ.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "N'obodo ala Igbo niile, ịkọ ọrụ ugbo bụ ihe ọtụtụ mmadụ jiri mere aka ọrụ; ọ bụghị naanị n'ihi nri ma ọ bụ ego si na ya apụta, kama n'ihi na ọ bụ ihe e jiri mara ndị Igbo, maka na ọ bụrụ na ịkpọ ngwèrè emeghị ihe o jiri bụrụ ịkpọ ngwèrè, ụmụaka ewere ya mee anụ ọkọchị na udummiri.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Mgbe Ndị Igbo kụnyesikwara mkpụrụ ọkụkụ dị iche iche dịka ji, ede, akpụ, ọka, ọnà, ụgụ, ọkwụrụ, ụgbọgụrụ na ihe ndị ọzọ n'ubi; ha na-atụ anya na ha ga-enweta nke karịrị nke ahụ n'ahọ ọzọ, maka na ala bụ ọnara ọzụọ. Oge nke ahụ ruzịrị, ihe ndị ahụ a kọrọ n'ubi tochaa, ndị Igbo n'obodo ha dị iche iche na-akpọ oriri n'isi ótù n'ime ha, nke bụ eze ha, tupu onye ọbụla n'obodo ahụ amalite ribe ya.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "N'ụfọdụ obodo, dịka Enugwu-Ukwu nke dị n'okpuru ọchịchị Njikọka na steeti Anambra, ha na-ebu ụzọ mechaa otu omenala pụrụ iche a kpọrọ mmemme 'Ịkpọ Ji', bụ nke ha ga-emerịrị tupu a malite ibubata ma ọ bụ ire ji ọhụụ n'ahịa obodo ahụ bụ nkwọ Enugwu-Ukwu. Ha mechazie nke ahụ, ha ewee mezie mmemme iri ji ọhụụ kpọmkwem.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Ndị obodo ndị ọzọ nwegasịrị ihe dị iche iche ha na-akpọ ya n'obodo ha, bụ nke dabarà n'usoro ya bụ mmemme. Iji ma atụ, a bịa na steeti Anambra, e nwere ndị na-akpọ ya Ìhèjiọkụ, Imo Ọka (Awka), Afịọlụ (Nnewi), Afịọlụ (Nnobi), Ịwa ji, Njọkụ, Ịgba Ọfala, Ilo Mmụọ (Ogidi), tinyere ndị ọzọ.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Tupuu ụbọchị a ga-eri ji ọhụụ kpọmkwem, a na-aga n'ọba, tọsịa ma wepùsie ji ochie niile dị n'ọba ji, iji wee nabata ji ọhụ na iji kwanyere ya ùgwù dịka onye ọhụụ ọ bụ, maka na oke ji na abàlà anaghị azọ ihu ọba.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Ụbọchị ahụ a na-eri ji ọhụụ kpọmkwem na-abụ oge igosipụta ịma mma nke ọnatarachi dị iche iche ndị Igbo nwere nakwa ihe ngosi ndị ọzọ Chukwu jiri gọzie ha.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "A na-agba ụdị egwu ọdịnala dị iche iche, dịka uhie (nke ọ bụ ndi ichie maọbụ ndị chiri echich na-agba), egwu mmọnwụ, ekpo, ọgbamgbada, egwù agụ, ọpịakamkpàrá, tinyere ihe ndị ọzọ dị iche iche na-ekpozịkwa elu ụbọchị ahụ, iji mee ndị mmadụ obi ụtọ, ọkachasị site n'ịchụ ha ọsọ, ịgba egwu, ime anwansì, na ihe ndị ọzọ. ", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Ụfọdụ na-agbakwazị mgba ka ha mebe nke ha, bụ oge ụmụokorobịa ji esì ọkụkpụ, ka a mara onye ka eriju afọ ma ọ bụ onye ákwà kàrà si ike n'ukwu, maka na ọ na-abụ dike zùte dike ibe ya n'ụzọ, a mara akanwụ na ụtaba, nke na-akpọlite uzere.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Oge ụfọdụ, onye kacha bụrụ okenye n'obodo na-anọ na mmemme iri ji ọhụụ wee kọọrọ ndị obodo ahụ ọtụtụ akụkọ miri emi dịgasị añaa gbasara obodo ahụ, dịka akụkọ ntọala ma ọ bụ akụkọ okike (history) nke obodo ahụ, ebe ha siri bịa, nakwa ọtụtụ akụkọ ọdịnala ndị ọzọ miri èmì. ", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Nke kacha nke bụ na mmemme iri ji ọhụụ na-abụkwazị oge oriri na ọñụñụ pụrụ iche maka na erimeri na-abụ atụrụ taba ụbọchị ahụ; onye ọbụla na-añụkwa ọgwụ afọ ma ghebe afọ ya oghe tupuu o si n'ụlọ ya pụtaba.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Nkwụ, nke gụnyere mmanya ngwọ, nkwụ elu, mmanya karama, ji a hụrụ ahụ ma were ụtazị mara abụba, ose, ụkpaka, ogiri na mmanụ na-amụ mịrịmịrị chọọ ya mma socha n'oriri a na-eri ụbọchị ahụ, na ihe ndị na-eme ka mmemme ahụ zaa aha a kpọrọ ya.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Ihe ndị a niile bụ ihe na-eweta obi añụrị na obi ụtọ na ya bụ mmemme omenahọ, ka a ga-asị oge ya agwụna agwụ. Ụfọdụ obodo na-eme mmemme iri ji ọhụ n'ọnwa nke asatọ, ebe ụfọdụ na-eme nke ha n'ọnwa nke iteghete, maka na ọ bụ mgbe onye jiri teta, ọ bụrụ ụtụtụ ya.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "N'ọtụtụ obodo, ụfọdụ ndị aka ji akụ na ndị selitere isi n'obodo na-emekwa mmemme ịwa ji ma ọ bụ iri ji nke ha na be ha dị iche-iche, bụkwa nke onye na-eme ya na-akpọkù ndị enyi ya, ndị nwadiala, ndị ikwu na ibe, na ndị ọzọ metụtara ya ka ha bịa sonyere ya ụbọchị ahụ.  Mana tupu a malite ime nke ahụ, obodo ga-ebugodi ụzọ richaa ji ọhụụ dịka obodo, maka na ọ bụ ọbagwò na-efé ọdụ, ọbụghị ọdụ na-efé ọbagwò. Otu ọ dị, ihe ndị a niile bụ ihe obi ụtọ na ihe oriri na ọñụñụ.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Na-agbanyeghị ihe ndị a niile, n'elu uwa ugbua, ọtụtụ ndị mmadụ na-ahụtazị iri ji ọhụụ dịka ikpere arụsị, ebe ndị obodo ụfọdụ mechigoro ya kpamkpam n'ihi na ha na-ahụta ndị na-eme ya dịka ndị na-agọ mmụọ na ndị nọ n'ìsì.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Ọtụtụ ndị nne na nna adịghịzịkwa ekwe ka ụmụ ha sonye na mmemme iri ji ọhụụ n'obodo ha, maọbụ rie ihe ọbụla e siri ebe ahụ, n'ihi na ha na-ahụta ya dịka ihe a gọọrọ arụsị, ma ọ bụ ihe ndị ngọ mmụọ. Ha chezọrọ na nke ahụ so n'otu ụzọ pụtakarịchara ihe e si akwalite njirimara na omenala ndị Igbo, bụrụ oge ndị obodo ji anọkọ ọnụ dịka ụmụnne wee kpaa maka ọdịmma, udo na ọganihu nke obodo ha, tinyere ọtụtụ úrù ndị ọzọ ọ na-ewèta.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Ihe kacha egbu njirimara na omenala ndị Igbo bụ ịgbakụta ha azụ site n'aka ụfọdụ ụmụafọ Igbo bụ ndị na-eche na ha hụrụ ụzọ, jekarịa poopu n'ụka maọbụ na ha na-ahụzị Chineke anya kwa ụbọchị. N'ebe ndị dị etu a nọ, ihe niile gbasaara ọdịnala na omenala Igbo bụzị ihe ọchịchịrị, ihe nzuzu na ihe ndị ọgọ mmụọ. Nke ahụ wee bụrụnnọọ echiche onye nzuzu sị na ya dara n'elu, na a mụghị ya amụ. Ụkpala na-ere ọkụ ọ sị na ọ na-aha mmanụ. Ihe ndị bụ nke anyị wee na-efunahịzị anyị maka na anyị bụ ndị nwere ogiri amaghịzị uru ogiri bara n'ofe, dịka ofeke amaghị uru àkpá agwụ bààrà ézè dibịa. ", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Otu ọ dị, ide mmiri sị ndị na-akpara ala nna ya, ha jisie ike, na nsogbu adịghị, kama na mgbe nwanne ya nwaanyị bụ udummiri bàtàrà ebe ọ gara, o were aka ya kọwaa ebe oke siri dị.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Ndị be anyị, ka anyị chigharịanụ ghọta na nke anyị bụ nke anyị bụ nke, na ọ bụkwa ebe onye bi ka ọ na-awachi. Ka anyị kpọọ ihe anyị ihe. Ka anyị jisie ike n'ịkwalite na n'isonye n'omenala dị iche iche e jiri mara ndị Igbo maka na ọ na-abụ nkwụ daa n'ala, nwaanyị eñe ya uhie, rịa ya elu. A sị na ọ na-abụ onye kpọọ ọba ya ọkpọkọrọ, agbatobi ewere ya kpoo ahịha, ma sịkwa na ọ na-abụ onye sọnyụọ ọkụ ya, ọ nọrọ n'isi.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Onye ọbụla tinye aka ma gbasie mbọ ike otu o nwèrè ike n'ụdị nke ya iji ịkwàlite iri ji ọhụụ n'ala Igbo, ya na omenala, ọdịnala na ihe ndị ọzọ e jiri mara Igbo.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Ndị Igbo, ka anyị cheta na ọ bụkwanụ otu onye siri pịa akụ ya ka ọ ga-esi debe ọnụ; maka na, tigbuo mmụọ, tigbuo mmadụ, udele ka ga-ejupùtakwa n'eluigwe.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Omenala Igbo ga-adịrịrị.", "author": "Izunna Okafor", "title": "Mmemme Iri Ji Ọhụụ Dịka Omenala Igbo", "category": "Edemede"},
{"text": "Igbo sị na ọha mmụọ na ọha mmadụ na-ama ụbọchị a mụrụ dike, ma sịkwa na ọ na-abụ oke ọkụkọ kwaa akwa, ndị mbụ na ndị ègèdè anụ olu ya.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Ka ọ dị taa, steeti Anambra àgbàala  ahọ iri atọ e jiri kèé ya. Dịka ya bụ steeti na-emerùbe mmemme ncheta ụbọchị e kepụtara ya, ọ dị mkpà ịrụtụ aka n'akụkọ ntọala steeti ahụ nà ụfọdụ ihe pụtakarịchara ìhè banyere steeti.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Anambra, dịka ótù n'ime steeti ise mejuputara mpaghara ndịda-ọwụwa anyanwụ ala Nigeria, bụ nke e kèrè n'ụbọchị dịkà taa, abalị iri abụọ na asaa nke ọnwa Ọgọstụ n'ahọ otu puku, narị iteghete, iri iteghete na otu (1991). Ọ bụ site n'Anambra Ochie (e kèrè n'ahọ 1976) ka e si wee kewapụta ya bụ steeti na nwanne ya bụ steeti Enugu, site n'aka 'General' Ibrahim Badamasi Babangida, n'oge ọchịchị ndi agha.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Aha a bụ 'Anambra' sitere na mmiri a na-akpọ Ọmambala, bụ nke dịkwa na steeti ahụ ma bụrụkwa nke nwere àkwàmmiri kachasị too ogologo na mpaghara ndịda-ọwụwa anyanwụ ala Nigeria niile (ma e wezuga àkwàmmiri Naịjà). Njirimara Anambra n'oge mbụ bụ 'Home For All'; ma ugbua, njirimara ya bụzị 'Light of the Nation', (Ìhè Nke Ala Anyị); ebe Ọka (Awka) bụkwa isi obodo ya.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Anambra nwere ọgbọ nta nkwado Sineetị atọ, ọgbọ nta nkwado ụlọ ọgbakọ nnọchianya etiti dị iri na otu, na ọgbọ nta nkwado ụlọ ọgbakọ omebe iwu steeti dị iri ato n'ọnụọgọgụ. ", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Anambra bụ steeti na-ada ụda na mba ụwa, ma bụrụkwa nke nwere okpuru ọchịchị dị iri abụọ na otu na obodo ruru otu narị, iri asaa na asaa n'ọnụọgụgụ, nke gụnyere:", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Abagana , Abba, Abacha, Abatete , Achalla, Achịna, Adazi-Anị, Adazi-Enu, Adazi-Nnukwu, Agụkwu, Agụleri, Agụlụ Agụlụezechukwu, Agụlụzigbo, Ajallị, Akpo, Akpụ, Akwaeze, Akwaukwu, Alọr, Amaetiti, Amansea, Amanuke, Amaọkpala, Amawbịa, Amesi, Amichi, Amọrka, Anakụ, Atanị, Awa, Awba-Ofemili, Awgbụ Awka-Etiti, Awkụzụ, Azịa, Azigbo, Ebenator, Ebenebe, Ekwulọbịa, Ekwulumili, Enugwu-Agịdị, Enugwu Agụleri, Enugwu-Ukwu, Ezinifite, Ezinihite, Eziowelle, Ezira, Ichi, Ichida, Ideanị, Ifitedunu, Ifite-Ọgwarị, Ịgbakwụ, Ịgbarịam, Igbedor, Igbo-Ukwu, Ihembọsị, Ihiala, Ikenga, Ịnọma, Iseke, Isuanịọcha, Isulọ, Isuofia, Lilu, Mbọsị, Mgbakwụ, Mmịata Anam, Nando, Nanka, Nawfịa, Nawfịja, Nawgụ, Neni, Ndikeliọnwụ, Ndi-ọkpaleke, Ndiukwuenu, Nibo, Nimo, Nise, Nkpologwu, Nkpọr, Nkwelle-Ezunaka, Nnewi, Nnobi, Nnọkwa, Nsugbe, Nteje, Nzam, Ọba, Obeledu, Obosi, Ogbunike, Ogbunka, Ogidi, Ojoto, Ọkịja, Oko, Okpeze, Ọmasị, Omogho, Ọmọr, Ọra-Eri, Ọraifite, Ọraukwu, Ọrsumoghu, Ọsụmenyi, Owellezukala, Owelle-Olumbanasa, Ọzubụlụ, Ụbụlụisiụzọr, Ufuma, Ụga, Ugbenne, Ugbenu, Uke, Ukpo, Ụkpọr, Ukwalla-Olumbanasa, Ukwulu, Uli , Ụmụanaga, Ụmụawụlụ, Ụmuchu, Ụmụdiọka, Ụmụeje, Ụmụerum, Ụmụeze Anam, Ụmụọba Anam, Ụmụleri, Ụmụmbo, Ụmụnachi, Ụmụnya, Ụmụnze, Ụmụoji , Ụmụọmaku, Ụmụọna, Unubi, Ụtụh, tinyere ndi ọzọ. Obodo ndị a nwegasịkwara ọrụ aka na ihe omume dị iche iche e jiri mara ha.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Obodo ndi kacha wee mepee emepee na steeti ahụ ma bụrụkwa ndi a ka anụ aha ha n'ogogo mba ụwa, gụnyere: Ọka (Awka) bụ isi obodo steeti ahụ, Nnewi na Ọnịtsha, ebe Ọnịtsha nwere ahịa kacha wee buo ibu na mpaghara ọdịda anyanwụ Afrịka.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Anambra azụpụtala ọtụtụ nnukwu mmadụ, ndị a maara aha ha na ndi aha ha na-ada ụda nke ukwu na mba ụwa. Ụfọdụ n'ime ndị a gụnyere: Dọkịnta Nnamdị Azikiwe, Ọkammụta Chinụa Achebe, Dọkịnta Alex Ekwueme, Dim Chukwuemeka Ọdụmegwu Ojukwu, Dọkịnta Chuba Ọkadịgbo, Nwafor Orizu, Emeka Anyaọkụ, Cyprian Ekwensi, Philips Emeagwalị, Ọkammụta Dọra Akụnyili, Ọkammụta Chike Obi, Ọkammụta Humphrey Nwosu, Ọkammụta Kenneth Dike, Ọkammụta Charles Soludo, Ọkammụta Ben Enwọnwụ, Ọkammụta Samuel Okoye, Jerome Udọjị, Chimamanda Ngọzị Adịchie, 'Cardinal' Francis Arịnze, Louis Ọdụmegwu Ojukwu, Osita Ọsadebe, Oliver De Coque, Chuka Ụmụnna, Mikel Obi na ọtụtụ ndi ọzọ.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Steeti Anambra enweela ndi ọchịchị dị iche iche malite na mgbe e kere ya wee ruo ụbọchị taa. Malite n'ahọ 1991 e kèrè ya, ndi chigoro Anambra, nà mgbe ha bànyèrè n'ọkwa gụnyèrè: Joseph Abulu (Ọgọstụ 27, 1991); Gọvanọ Chukwuemeka Ezeife (Jenụwarị 2, 1992); Dabo Aliyu  (Nọvemba 1993); Mike Attah (Disemba 9, 1993); Rufai Garba  (Ọgọstụ 21, 1996); Emmanuel Ụkaegbu (Ọgọstụ 6, 1998); Gọvanọ Chinwoke Mbadịnuju (Mee 29, 1999); Gọvanọ Chris Ngige (Mee 29, 2003); Gọvanọ Peter Obi (Maachị 17, 2006); Gọvanọ Virginia Etiaba (Nọvemba 3, 2006); Gọvanọ Peter Obi Governor (Febụwarị 9, 2007)", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Gọvanọ Willie Obiano bụzịkwa aka na-achị steeti ahụ ugbua, ma bụrụkwa onye banyere n'ọkwa ọchịchị àgbà nke mbụ ya n'abalị iri na asaa nke ọnwa Maachị (17th March) ahọ puku abụọ na iri na anọ (2014); chịchaa, ma banye n'ọkwa ọchịchị àgbà nke abụọ ya n'abalị iri na asaa nke ọnwa Maachị (17th March) ahọ puku abụọ na iri na asatọ (2018), dịka o tùùrù ugo n'okpuru ọchịchị iri abụọ na otu dị na steeti ahụ na ntụliaka e mere. Ọ bụkwa nwoke na-eti ịgba dara ụda ma na-ewetakwa nnwògharị pụrụ iche na ngalaba niile nke steeti ahụ kemgbe ọ banyere n'ọkwa.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Steeti Anambra bụ steeti a kachara nwee ezi ọnọdụ obibindụ n'ala Nigeria ma bụrụkwa ebe ọnọdụ ụbịam dịkarichara ala, dịka mpụtara e wepụtara na nsonso a site n'aka ụlọọrụ Nigerian Bureau of Statistics (NBS)' siri kọwaa. Ọ bụzị steeti kacha eme nke ọma n'ala Nigeria n'ebe agụmakwụkwọ na ule dị iche iche dị. ", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Anambra bụ steeti kacha nwee ezi ọnọdụ nchekwa nà udo n'ala Nigeria, ma bụrụkwa ebe a na-emepụta ihe mmepụta na ihe oriri dị iche iche a na-ebusa n'ala Naịjiria nà ná mba ofesi.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Ụmụafọ steeti ahụ nọgasị n'ebe dị iche iche ka a na-emezịkwa ka ha mara na mmepe dị ukwu abatálá na steeti ahụ, ma na-adụzịkwa ha ka ha zaa òkù Akụ Ruo Ụlọ ahụ Gọvanọ Obianọ na-akpọ, bàtá, mà wunye akụnụba ha na steeti Anambra, maka na ọ na-abụ akụ ruo ụlọ, a mara onye kpara ya. Ọ na-dịkwa mma isi n'ụlọ dịrị mma wee pụba ama. Steeti Anambra bụ ìhè nke ala anyị n'ezie.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Dịka Anambra na-eme ọgbụgbà ahọ iri atọ ya taa, ka ọ̀gànihu, udo nà ezi ọnọdụ mmepe tọrọ àtọ̀ gaa n'ihu ịbụrụ ihe nketa ya.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Ogologo ndụ Ndị Anambra !", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Ogologo ndụ ụmụ Igbo !!", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Ogologo ndụ ala Naịjiria !!!", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "Obi añụrị, ná ncheta ọgbụgba ahọ iri atọ gị, steeti Anambra.", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "     ", "author": "Izunna Okafor", "title": "Anambra N'Ọ̀gbụ̀gbà Ahọ Iri Atọ Ya: Lee Ihe I Kwesiri Ị́ma", "category": "Edemede"},
{"text": "OTU eze na-achị obodo gwara onye ozi ya ka ọ kụọ ekwe, gwa ọha obodo na y a chọrọ ịlụ nwanyị ọhụrụ. Onye eze a bụ ezigbo onye ọchịchị nke nwere ihe akụ aku na ihe enwe enwe. Ihe  ụwa bụ atụrụ taba n’obi ya. Ndị obodo ọ na-achị hụkwara ya n’anya nke ukwu. Mgbe a kụrụ ekwe ma makwaa ọkwa na eze ga-alụ nwanyị ọhụrụ, ndị obodo a tụrụ ụzụ ma nwekwaa nnukwu ọnụ. Nke a mere na e wepụtara otu ụbọchị nke ụmụagbọghọ nile nọ n’obodo ahụ ga-abịa gbaa egwu n’obi eze ka eze wee họrọ onye masiri ya.", "author": "Izunna Okafor", "title": "Akụkọ Ifo: Nwagbọghọ Na Nkịta Eze", "category": "Edemede"},
{"text": "  Nne na nna bidoro kwadowe ụmụ ha ndị agbọghọbịa n’ike n’ike. E nyere ha otu onwa I ji mee nke a. E bidoro nyewe ụmụagbọghọbịa ezigbo nri nke juputara n’anụ na azụ, ka ahụ ha wee maa poko poko.", "author": "Izunna Okafor", "title": "Akụkọ Ifo: Nwagbọghọ Na Nkịta Eze", "category": "Edemede"},
{"text": "  E bidokwara tebe ha uhie na ihe ndị ọzọ dị iche iche e ji achọ anụ ahụ mma. Ụfọdụ nne na nna kwụsịrị ụmụagbọghọbịa ha ije ozi ọbụna.", "author": "Izunna Okafor", "title": "Akụkọ Ifo: Nwagbọghọ Na Nkịta Eze", "category": "Edemede"},
{"text": "  Ka a na-eme nke a, o nwere otu nwa enwe nne enwe nna, nke nọ n’otu ezinaụlọ. Sọ nwagbọghọ a ka nne nna ya mụtara tupu ha nwụọ. Umunne nna ya leghaara ya anya, o wee na-ata ahụhụ na-akpa ogbenye. Mgbe ọ chọpụtara ihe a nke na-akpọtụ n’obodo, ọ gụrụ ya agụụ isoro ụmụagbọghọ ibe ya gaa gbaa egwu n’obi eze ma onye ka ọ bụkwanụ? Onye ga-akwado ya? Nke a mere ka ọ kwaa akwa ma hichaa anya. Nwata nwagbọghọ a mara mma ma nwekwaa ezigbo agwa. O toro ogologo, kwụrụ ekeresu.", "author": "Izunna Okafor", "title": "Akụkọ Ifo: Nwagbọghọ Na Nkịta Eze", "category": "Edemede"},
{"text": "  Mgbe ụbọchị a kara aka ruru, ndị ọbụna kwadochara umuagbọghọ ha, dee ha uri, kpaa ha ọtanjele, kpaa ha isi ma chọọ ha mma dị iche iche kpọrọ ha gawa n’obi eze.", "author": "Izunna Okafor", "title": "Akụkọ Ifo: Nwagbọghọ Na Nkịta Eze", "category": "Edemede"},
{"text": "  N’ezinaụlọ nwa enwe nne enwe nna a, ndị ụlọ ha kwadochara ụmụagbọghọ ha ma kpọrọ ha gawa n’obi eze, o nweghị onye tụpụụrụ ya ọnụ; ihe ndị a nile wutere ya nke ukwu. Mgbe e ruru n’obi eze, eze na ndụ ọchịchị ya nọ, ọha obodo wee ju, nkwa wee na-ada n’elu na-ada n’ala, obodo wee dị egwu. Ụmụagbọghọ malitere pụtawa n’otu n’otu na-agba egwu.", "author": "Izunna Okafor", "title": "Akụkọ Ifo: Nwagbọghọ Na Nkịta Eze", "category": "Edemede"},
{"text": "  Mgbe nwagbọghọ a e nweghị nne na nna nọkatara n’ụlọ na-anụ ụzụ na-atụ n’obi eze ,o wee gawa ka o lere anya. Mgbe ọ na-aga, ọ pụtara n’otu mmiri ọ ga-esi gafee wee gawa  wee hụ otu nwanyị nọ n’akụkụ mmiri kelee ya. Nwanyị ahụ jụrụ ya ebe ọ na-aga, o wee kọwara ya na ọ na-aga ilere anya n’obi eze.", "author": "Izunna Okafor", "title": "Akụkọ Ifo: Nwagbọghọ Na Nkịta Eze", "category": "Edemede"},
{"text": "Ọ maghị na nwanyị ahụ bụ nne ya n’ihi na nne ya nwụrụ mgbe ọ dị na nwata. Nwanyị ahụ kpọrọ ya saa ya ahụ na mmiri ahụ, kpaa ya isi, chọọ ya mma dị egwu, yinye ya jigida ma duru ya gawa. Mgbe ha ruru,ọ gwara ya bawa n’obi wee laghachi azụ. Nwagbọghọ ahụ kwụrụ n’ọnụ ama eze n’ihi na egwu na-atụ ya.", "author": "Izunna Okafor", "title": "Akụkọ Ifo: Nwagbọghọ Na Nkịta Eze", "category": "Edemede"},
{"text": "Ọ fọdụrụ ụmụagbọghọ ole na ole ka egwu kwụsị n’obi eze, o nwebeghi onye eze họtara. Ka a na-eme, nkịta eze pụtara n’ọnụ ama eze wee hụ nwagbọghọ a wee ńụrịa, gbara gaa n’ihu eze na-efegharị ọdụ ya. Nkịta a bụ nkịta eze zụrụ nke ọma.Ozugbo eze matara na onwere ihe ọ chọrọ I gosi ya, o wee soro nkịta ya pụwa. Ka ha rutere n’ọnụ ụzọ ama, nkita a gara n’ebe nwagbọghọ a nọ wee na-ańụri na-efegharị ọdọ ya.", "author": "Izunna Okafor", "title": "Akụkọ Ifo: Nwagbọghọ Na Nkịta Eze", "category": "Edemede"},
{"text": "  Ozugbo eze hụrụ nwagbọghọ a, akpataoyi wụrụ ya, o wee gaa makụọ ya, kpọrọ ya bata n’obi. Ndị obodo hụrụ nwagbọghọ a wee tie mkpu. Onye eze ahụ nyere iwu ka egwu kwụsi; ọ gwara ha na ya ahụla onye ya ga-alụ. Nke a juru  ndị mmadụ anya n’ihi na ha amaghị onye nwagbọghọ ahụ bụ. Ọ bụladị ndị ezinaụlọ ya amataghị onye ọ bụ.", "author": "Izunna Okafor", "title": "Akụkọ Ifo: Nwagbọghọ Na Nkịta Eze", "category": "Edemede"},
{"text": "  Eze mechara jụọ ya onye ọ bụ, o wee kọwaa onwe ya site n’ịkpọ aha nne na nna ya. Ụzụ wee tụọ n’obi eze. Oriri na ọńụnụ wee biri ọkụ n’ihi na eze a lụọna nwanyị ọhụrụ. Otu a ka nwagbọghọ a bụ e nwe nne, e nwe nna si bụrụ nwunye eze.", "author": "Izunna Okafor", "title": "Akụkọ Ifo: Nwagbọghọ Na Nkịta Eze", "category": "Edemede"},
{"text": "Chinwendu Uzoatu dere edemede a", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "IGBA odibo bụ ihe dịbara gboo. O si n’aka nna nna anyị wee ruo anyị aka.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Odibo dị iche  n’ohu. Odibo bụ mmadụ ịhapụ ụlọ ya gaa biri be mmadụ, nọdụ n’okpuru onye ahụ ma na-asọpụrụ onye ahụ. Nke a pụtara na ọ ga-eme ihe nile nna ya ukwu gwara ya mee ma ọ chọrọ ya ma ọchọghị. Iwu ji ya ịnọ n’okpuru nna ya ukwu. Ihe dị iche n’ebe odibo na ohu nọ bụ na odibo ga-emechaa nwere onwe ya, ma ohu na-anọgide n’okpuru nna ya ukwu.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  E nwere ike gbuo ohu mgbe ọbụna.Odibo ọbụna chọrọ ibara onwe ya uru na-enwe nsọpụrụ na irube isi makana ndị Igbo kwuru okwu si na onye fee eze, eze e ruo ya.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Ana agba-odibo n’ụzọ dị iche iche. Ụfọdụ na-ahapụ be nne na nna ha mgbe ha dị na nwata gaa biri be onye ọzọ na-ejere onye ahụ ozi. N’ọnọdụ dị otu a, ọ bụ oke na ọlụ ndị ahụ ilekọta nwata ahụ anya dịka ọ na-agbara ha odibo.  ", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  N’ụzọ dị otu a, ezinaụlọ a ga-ahụ na nwata ahụ (odibo) ga-anọ n’aka ha topụta ihe e ji mmadụ eme ma bụrụkwa mmadụ n’obodo. Ụfọdụ ndị mmadụ e sila n’ụzọ dị otu a too, soro na ndị ọnụ ruru n’okwu n’obodo n’ihi na ha gbara odibo nke ọma.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Ụzọ ọzọ e si agba odibo bụ mmadụ ịga binyere mmadụ mgbe o ruru ihe e ji mmadụ eme ka o wee nweta ihe ọ ga-eme iji wee kwụrụ n’onwe ya. Ima atụ, dimkpa na-aga be mmadụ biri, gbaa odibo ahịa. Nke a bụ iji mụta ahịa nna ya ukwu na-azụ ka o wee zụba ụdị ahịa ahụ. Na ụdị odibo dị otu a, a n-enwe afọ ole odibo na-anọ n’aka nna ya ukwu. Mgbe afọ ndị ahụ gachara, nna ya ukwu ga-edu ya ụlọ.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Odibo dị otu a ga na-agba mbọ nke ukwu n’ahịa ahụ ha na-azụ makana ọ bụ site na mbọ ya ka a ga-eji duo ya ụlọ. N’ọnọdụ dị otu a, mmadụ na-esite n’ịgba odibo buru nnukwu ọgaranya.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Ụzọ ọzọ esikwa agba odibo bụ mmadụ ibinyere mmadụ, nọdụ n’okpuru ya, na-asọpụrụ ya ma na emekwa ihe a gwara ya mee, ka o wee na-enweta ego. N’ụdị nke a, a na-akwụ odibo ụgwọ site n’ego. Nke a pụtara na ọ na-alụ ya dịka ọlụ oyibo.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  N’ụdị odibo dị otu a, okenye nwere ike ịgbara nwata ọ tọrọ atọ odibo. Nwata nwanyị nwere ike mụọ nwa, kpọta okenye ka ọ na-ekuru ya nwa ma na ejere ya ozi. Okenye ahụ ga na-alụ ọlụ ya ma na-anara ụgwọ ya dịka ha si kpaa.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Ọdị ọtụtụ ụzọ ndị ọzọ e si agba odibo mana nke bụ eziokwu bụ na mmadụ na-esite n’ịgba odibo nweta ezigbo ihe makana ọ bụ nwa ewu sepkuru ala, ọñụta nne ya ara.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Mana n’ime ihe nile, ihe ọbụna nwere uru nwere ọghọm. Ọghọm dị n’ịgba odibo bụ na mgbe ụfọdụ ka mmadụ na-ezute mmegbu na mkpagbu n’aka onye ọ na-agbara odibo, makana a sị na ọnụ ejiri bite akụ abụghị ya ka e ji akwụ. Ụfọdụ ndị mmadụ anaghị emejupụta ihe ha na ibe ha kpara tupu amalite gbaba odibo.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  N’oge ugbua, ọtụtụ ụmụaka na-agba odibo ka a na-ahụtakari ebe ha na-ebughari ahịa na-aga n’okporo ụzọ na n’ọdụ ahịa dị iche iche, mgbe ha kwesiri ịnọ n’ụlọ akwụkwọ. Ụfọdụ ka a na-akwu agụụ ebe ụfọdụ na-enweta mmeru ahụ dị iche iche.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Akụkọ kọrọ ka otu nwanyị siri were aka nwaodibo ya tinye na mmiri ọkụ, aka nwata ahụ wee gbagọọ. Nke a wee soro n’ọdachi a na-enwetazi n’ịgba odibo n’oge ugbua.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Ọtụtụ ndị na-agba odibo ahịa ka ọ na-abụ o ruo oge a ga-edu ha ụlọ, nna ha ukwu ebo ha ebubo nke ga-eme ka ọ gharazie idu ha ụlọ. Ọtụtụ odibo esila otu a gbara aka lọta be nne na nna ha ka ha gbachara odibo ọtụtụ afọ.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Odibo ụfọdụ ezutekwana ọnwụ ha site n’aka nna ha ukwu makana ọtụtụ ndị ọgaranya na-eji ndị odibo ha agwọ ọgwụ ego. Mgbe nke a mere, ha nwere ike sị na a na-achọ odibo ahụ achọ.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Ụfọdụ odibo a na-akwụ ụgwọ na-ahusikwa anya n’oge ugbua. Ụfọdụ ka a na-eri ego ha ma bochie ha ọnụ,ebe ụfọdụ na-ezutekwa ọnwụ ha n’ụzọ dị iche iche. Ihe mere odibo ahịa nwekwara ike ime odibo a na-akwụ ụgwọ. Nna ha ukwu ma ọ bụ nne ha ukwu nwekwara ike iji aka tigbuo ha.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Ka a na-ekwu maka ndị ọga ka a na-ekwukwa maka nsogbu si n’aka ndị odibo abịa. Ụfọdụ ndị odibo na-enyekwa nsogbu dị egwu. Ụfọdụ na-etinye nkewa n’ezinaụlọ ha batara. Ọtụtụ n’ime ndị odibo ekewaana dị na nwunye. Ọtụtụ ụmụnwanyị esitena n’ịgba odibo tụrụ ime n’aka nna ha ukwu ma si otu a chụpụ nwanyị nwe ụlọ.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Na nwa mgbe gara aga ka e jidere otu nwanyị ya na odibo ahịa dị ya maka na di ya jidere ha n’elu akwa ya. Nke a wee bụrụ ihe jọgburu onwe ya.", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "  Odibo dịka ọ dị n’oge ugbua, kwesiri ka onye ọbụna hie asaa ‘anya lebara ya anya makana ajụghị ajụ eri na-ebute arịaghị arịa anwụ. ", "author": "Izunna Okafor", "title": "Igba Odibo N’oge Ugbua", "category": "Edemede"},
{"text": "maka na ọ bụ oge mmiri ozuzo ka e ji akọ ihe a ga-eri kwa afọ ọbụla. Ọ bụkwa oge ihe niile dị ndụ ji ekute ume ndụ. Mmiri ozuzo dị mma, mana oke mmiri ozuzo na-ewetara ihe ọbụla na-eku ume oke ọdachi.", "author": "Izunna Okafor", "title": "Ibelata Nsogbu Idei Mmiri", "category": "Edemede"},
{"text": "Ọ bụ n’ime oke mmiri ozuzo ka e si enweta oke ide mmiri bụ nke na-ewetara ihe nile ọbụla oke ọdachị jọgbụrụ onwe ya. Ide mmiri pụtara mmiri juputara ebe nile na mberede, oge ụfọdụ ọ bụrụ n’oge ehihie ma ọ bụ oge abanị.", "author": "Izunna Okafor", "title": "Ibelata Nsogbu Idei Mmiri", "category": "Edemede"},
{"text": "Ide mmiri bụ ihe enweghị aka ma ọ bụ ụkwụ mana ọ na-akpa ike ọjọọ. Ọ na-eropụ osisi n’agbanye ka osisi ahụ ra, ọ na-akwatu ụlọ, ọ na-ebu mmadụ, na-ebukwa ụgbọala nakwa ọtụtụ mmekpa ahụ ọ na-ewetara mmadụ.", "author": "Izunna Okafor", "title": "Ibelata Nsogbu Idei Mmiri", "category": "Edemede"},
{"text": "E wepu ụlọ, osisi, ngwaahịa nakwa ngwo ngwo ndị mmadụ ide mmiri nwere ike I buru. Ihe ọzọ na-eweta ide mmiri jiri ebukarị mmadụ bụ enweghị ndidi. Mmiri na-ezo, ụfọdụ asị ka ha laba, maọbụ ha ebilie, gaba ọlụ maọbụ ahịa maọbụkwa ebe ọbụla dị ha mkpa. Oge ụfọdụ, ha ekwudo oke ide mmiri n’ụzọ. N’ihi na ha amaghị otu ụzọ ahụ dị na mbụ, tinyere ide mmiri juru ebe nile, ha adanye n’olulu, ide eburu ha.", "author": "Izunna Okafor", "title": "Ibelata Nsogbu Idei Mmiri", "category": "Edemede"},
{"text": "Ihe ọbụla nwere ọghọm nwekwara uru. Uru abụghị na anyị na-asi ka ide mmiri na-adi mgbe ọ bụla. Ụfọdụ uru dị n’ide mmiri bụ na akụkụ ndị ọlụ ubi ka ọ dịkarị maka na ebe ọ bụla ide mmiri na ebukọ ihe nile, ịkọ ihe n’ebe ala ubi dị otu ahụ na-eme ihe nke ọma.", "author": "Izunna Okafor", "title": "Ibelata Nsogbu Idei Mmiri", "category": "Edemede"},
{"text": "O kwesiri ka ndị gọọmentị leba anya n’ihe gbasara ide mmiri. Ka ha rụọ ezigbo ọwara mmiri ka ide na-aga ebe o kwesiri. Onye na-alụ ụlọ, ya arụchina ebe ide mmiri na-esi aga. Ndị na-ekponye ahịhịa n’ọwara mmiri ma ọ bụ n’ide ma mmiri na-ezo, kwụsi ya kpamkpam.", "author": "Izunna Okafor", "title": "Ibelata Nsogbu Idei Mmiri", "category": "Edemede"},
{"text": "O kwesiri ka ụfọdụ n’ime ha kpatara ego nyere gọọmentị aka n’ihazi obodo anyị ka ọ na-atọ ụtọ dịka ebe ahụ ha jere.    ", "author": "Izunna Okafor", "title": "Ibelata Nsogbu Idei Mmiri", "category": "Edemede"},
{"text": "Izunna Okafor", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "A kpọkuola ndị Igbo ka ha na-akwàdo ma na-akwàlite asụsụ ha, ka o wee ghàra ifùnahị ya, maọbụ nwụọ, dịka ndị otu UNESCO buru n'amụma.", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "Oku a bụ nke a kpọrọ site n'ọnụ onye chọpụtara ma bụrụkwa onyeisi òtù Sụwakwa Igbo, bụ Ọkammụta Pita Ejiọfọ, n'okwu ya na mmemme otu ụbọchị a chịkọbara site n'aka ọba akwụkwọ Ọkammụta Kenneth Dike dị n'Awka, maka ịkwalite asụsụ na omenala Igbo.", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "Ọ kọrọ akụkọ banyere etu o siri bagide na njem mgbasa oziọma maka ịkwado asụsụ Igbo n'ahọ 2002, ma kwaa arịrị banyere etu ndị Igbo sizị agbakụta asụsụ ha azụ ma na-asụzị asụsụ bekee na asụsụ ndị ọzọ.", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "O kwuru na ọ bụ ihe dị etu ahụ na-eme asụsụ Igbo ji adà n'ụra ọnwụ. O mere ka a mara na ọrụ ịkwàlite asụsụ Igbo bụ ọrụ dịịrị onye Igbo ọbụla, ma kelekwa ọbaakwụkwọ steeti Anambra maka ịchịkọba ụdị ọmarịcha mmemme ahụ. O kwekwazịrị nkwà na ya na òtù ya bụ Otu Sụwakwa Igbo agaghị ada mbà n'ịtụnye ụtụ nke ha n'ịkwalite asụsụ na omenala Igbo.", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "N'ozi nnọọ ya, onyeisi ọba akwụkwọ Steeti Anambra, bụ Dọkịta Nkechi Udeze kwuru na ha tụpụtàrà atụmatụ ịchịkọba mmemme ahụ, dịka otu ụzọ nke ha bụ ndị ọba akwụkwọ ọhaneze si atụnye ụtụ nke ha ma na-enyekwa aka n'ịkwàlite asụsụ na omenala. O kwuzịrị na ha ga na-emezị mmemme ahụ kwà ahọ ọbụla.", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "Dọkịta Udeze kwàra arịrị etu ndị nkụzi n'ụlọakwụkwọ dị iche iche, na ndị nne na nna bụ ndị Igbo esighị asụrụ ụmụ ha asụsụ Igbo, ma na-egbochikwa ndị mmadụ ịsụrụ ha ya bụ asụsụ Igbo ma n'ụlọakwụkwọ ma n'ezinụlọ ha dị iche iche.", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "Ọ kpọpụtasịrị uru dị iche iche dị na mmadụ ịma asụ asụsụ ya, ma kpọkuo ndị ọnụ na-eru n'okwu ka ha gbaa mbọ ileta ka ndị mmadụ si erube isi nye ntụziaka ahụ gọọmenti steeti ahụ nyere ka a na-asụ asụsụ Igbo ma na-ejikwa ejiji Igbo n'ụlọakwụkwọ na ụlọọrụ gọọmenti dị iche dị iche iche na steeti ahụ kwà ụbọchị Wenezdee ọbụla na steeti ahụ.", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "N'okwu nke ya, Eze ọdịnala obodo Nibo, bụ Igwe Michael Chukwuemeka Ngene (Ezeike Nibo nke anọ) kpọkùrù ndị Igbo ji ọkwa ọchịchị maọbụ nọrọ n'isi na mpaghara ebe dị iche iche ka ha na-asụrụ ndị nọ n'okpuru ha bụ ndị Igbo asụsụ asụsụ Igbo oge niile iji chekwaba ya ka ọ ghara ịnwụ.", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "Na ntụnye nke ya, onyeisioche Ọhaneze Ndị Igbo, bụ Maazị Damian Okeke-Ogene gbarụrụ ihu banyere etu asụsụ na ihe dị iche iche e jiri mara ndị Igbo si anwụzị anwụ ugbua ma na-efùkwa n'ike n'ike, n'ihi etu ndị Igbo si agbahapụ ha ma na-eñòmiri asụsụ na njirimara ndị mba ọzọ. Ọ kpọrọ òkù ka e welitekwuo aka n'ụgwọ a na-akwụ ndị na-akụzi asụsụ Igbo n'ụlọakwụkwọ dị iche iche nq steeti ahụ, ma na-enyekwa ha ọzụzụ na mgbe na mgbe.", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "Ndị ọzọ dị iche iche kwuru okwu na mmemme ahụ gụnyèrè Ọkammụta Nkechi Nwokoye nke Mahadum Nnamdi Azikiwe University dị n'Awka, nnukwu onye enyemaka pụrụ iche nye Gọvanọ n'ihe gbasaara agụmakwụkwọ sekọndịrị, bụ Dọkịta Paul Ifeanyị; odeakwụkwọ ọkpụtọrọkpụ na minịstịrị na-ahụ maka mgbasa ozi na steeti ahụ, bụ Oriakụ Oby Umeadi; onye ntorobịa na-ede akwụkwọ, bụ Maazị Michael David Ogbonnaya, tinyere ụfọdụ ndị ọzọ.", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "A nọkwara na mmemme ahụ mee ihe ngosi dị iche iche, mee asọmpi nsụpè, edemede na agụmagụ asụsụ Igbo, gbaa egwu ogene, maa mbem, tinyere ihe ndị ọzọ dị iche iche mere ka mmemme ahụ dàà ụdà.", "author": "Chidi Igwe", "title": "A Kpọkuola Ndị Igbo Ka Ha Na-Akwalite Asụsụ Ha", "category": "Akwụkwọ"},
{"text": "This poem is themed on hunger currently ravaging Africa and the world at large.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Izunna Okafor dere abụ a", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Chịịị chịịị ka ọ na-atà n'afọ", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Nwịị nwịị ka ọ na-amị n'ọkpụkpụ", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Ị kpọọ ụganị ọ za gị.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ echete ebeme", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "O nweghị nne, nke o ji enwe nna", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "O nweghịkwa ikwu na ibe", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ amaghị nwoke na nwaanyị", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Ọ haghịkwà ụmụntakịrị aka", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Mere e ji akpọ ya otii nwata n'ihu nne ya", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ anaghị asọ anya", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ anaghị eme ihere", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ anaghị asị ndo", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Ọrọbọ na-atụ ya égwù", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Atịngà na-agbara ya ọsọ", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Dike akpụ obi na-asọkwa ya asọ", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ enweghị ényì", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ enweghị onye iro", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Mana ebe ọbụla ọ bàtàrà ", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "a chọọrọ ya ihe ọ na-eri", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "I mete ya enyi, ọ ka njọ", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Ị tụ ya iro, ọ nyụọ gị anya", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Ọ bụ orufọrọ be onye", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ na-amịkpọ mmadụ", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Na-eme nwata okenye n'akaghị aka", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Ma ya onwe ya adịghị aka nka", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ ọnwụnwà", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ na-ete mmadụ ure n'ọha", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụkwa ọranyere nwata anya n'ogwu", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Ọ na-adị ka ọnwụ na-egbu ọhà", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Mana ọnwụ ekweghị ewere ya", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Kemgbe okike ụwa ka o siri kpaba ike", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Kwashiọkọ bụ afọ ime ya", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Ọnya afọ bụ òghùghù ọmụmụ nwa", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "N'ala ili ka ọ na-akpdobe ike", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ eriela ọtụtụ isi", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Mana afọ ekweghị eju ya", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Ọ bụ nke e mere jụọ oyi", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ bụ aha ya.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ dị njọ", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ dị n'ala anyị", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ ahịala ụmụ mmadụ ọnụ", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ egbuo ndị a", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ...", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "© Izunna Okafor, 2019.", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Agụụ", "author": "Chidi Igwe", "title": "AGỤỤ (Hunger)", "category": "Akwụkwọ"},
{"text": "Izunna Okafor", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "A kọwaala ọba akwụkwọ ọhaneze dịka nke nwere nnukwu ọrụ pụrụ iche dịịrị ya n'imezùpụta ebumnobi ọkpụtọrọkpụ pụrụ iche nke otu mba ụwa United Nations wepụtàrà, bụ nke a maara na bekee dịka 'Sustainable Development Goals (SDGs)'.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "Onyeisi mahadum Nnamdi Azikiwe dị n'Awka, bụ Ọkammụta Charles Okechukwu Esimone bụ ya kpọrọ oku a na mmemme abalị abụọ, a kpọrọ \"Conference of National Librarian, Chairman And Directors of State Public Library Boards In Nigeria\" bụ nnukwu ọgbakọ izugbe nke ndị ndu ọba akwụkwọ ọhaneze dị iche iche n'ala Nigeria na-enwe kwà ahọ ọbụla.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "Ya bụ mmemme nke isiokwu ya bụ \"Ọrụ Dịịrị Ọba Akwụkwọ Ọhaneze n'Imezùpụta SDGs\" bụ nke ọ bụ ọba akwụkwọ steeti Anambra chịkọbara, ma bụrụkwa nke weere ọnọdụ n'ụlọ ezumezu ọba akwụkwọ ahụ dị n'Awka, bụ isi obodo steeti Anambra.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "Ọkammụta Esimone, onye bụ onyeisi oche na mmemme ahụ, ma bụrụkwa onye Ọkammụta Nkechinyere Nwokoye nọchitere anya ya na mmemme ahụ, kọwàrà na ọba akwụkwọ nwèrè nnukwu ọrụ dịịrị ya, n'ihi na ọ bụ n'ọba akwụkwọ ka ndị mmadụ ga-ahụ ma gụọ akwụkwọ dị iche iche ma nwetakwa ozi na ọgụgụisi ha kwesiri inweta iji tụnye ụtụ nke ha ma mekwa ihe a tụrụ anya n'aka ha n'imezùpụta ya bụ SDGs.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "N'ozi nnọọ ya, onyeisi ọba akwụkwọ steeti Anambra, bụ Dọkịta Nkechi Udeze kọwara ọba akwụkwọ ọhaneze dịka mahadum ọha mmadụ, bụ ebe mmadụ ọbụka pụrụ ịga gụọ akwụkwọ ma nwetakwa ọgụgụisi na mmụta n'efu, n'agbànyèghị okpukperechi, ogoogo onye ahụ maọbụ ọnọdụ ya n'obodo.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "Ọ kpọpụtasịrị ihe iche aka mgba dị iche iche na-echere ọba akwụkwọ ọhaneze taa, ma kpọọ oku maka nkwàdo na mnwògharị ọba akwụkwọ ọhaneze, iji nyere ha aka iguzoro nke ọma ma rụọ ọrụ dị iche iche chere ha n'ihu, dịka o siri metụta imezùpụta SDGs. Ọ kpọkukwazịrị ndị ndu ọba akwụkwọ ọhaneze dị iche iche ka ha bilie ma rụọ ọrụ ha nke ọma n'ihi na oge agaala mgbe ndị ndu ọba akwụkwọ na-anọ otu ebe n'ụlọọrụ ha ma na-eche ka ndị mmadụ chọrọ ha bịa.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "Na mbụ oge ọ na-agbape mmemme ahụ, onyeisi ọba akwụkwọ n'ala Nigeria, bụ Ọkammụta Lenrie O. Aina mere ka a mara na ebumnobi ọgbakọ ahụ bụ iji mee ka ndị ndu ọba akwụkwọ ọhaneze mara ọrụ dịịrị ha n'imezúpụta SDGs, ma mụtakwa ụzọ ha ga-esi rụọ ya bụ ọrụ, iji mezùpụta ya bụ ebumnobi ọkpụtọrọkpụ, bụ nke ndị ndu mba ụwa wepụtara n'ahọ 2015.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "O kelekwara steeti Anambra maka ịnabata ha na ile ọbịa na mmemme ahụ nke ahọ a, ya na nkwàdo dị iche iche ọ na-enye ọba akwụkwọ ọhaneze na steeti ahụ. O kwukwazịrị na ha ga-anọ n'ọgbakọ ahụ wee tụọ aro banyere ịrụ ngalaba ọba akwụkwọ ala Nigeria n'Awka bụ isi obodo steeti Anambra.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "N'okwu ya na mmemme ahụ dịka onye ọbịa pụrụ iche, aka na-achị steeti Anambra, bụ Gọvanọ Willie Obianọ, nke ọ bụ Kọmishọna na-ahụ maka ewumewu ụlọ na steeti ahụ, bụ Maazị Mike Okonkwa nọchitèrè anya ya, mèrè ka a mara na agụmakwụkwọ so n'otu ihe kacha echu ọchịchị nọ ugbua na steeti ahụ ụra, bụkwazị nke mere o ji akwàdo ya nke ọma.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "O kwuru na ọ bụ n'ọba akwụkwọ ahụ ka ọchịchị steeti ahụ nọrọ wee gbapee ma malite amụmà ịkụ osisis na mpaghara gburugburu niile nke steeti ahụ, ma mekwa ka a mara na gọọmenti steeti ahụ na-achọkwa ọba akwụkwọ ahụ mma n'oge ekeresimeesi ahọ ọbụla. O kwezịrị nkwà na gọọmenti ga-aga n'ihu ịkwàdò ọba akwụkwọ ọhaneze na steeti ahụ.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "N'okwu nke ya, Kọmishọna na-ahụ maka mgbasaozi na ịkụziri ọhaneze ihe ha kwesiri ịma, bụ Maazị C-Don Adinuba mere ka a mara na gọọmenti steeti ahụ na-amà amụmà ime ka ọba akwụkwọ steeti ahụ bụrụ ọkachamma na mba Afrika.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "N'okwu ha n'otu n'otu onyeisi ọrụ oyibo na steeti ahụ, bụ Maazị Harry Uduh nke ọ bụ Maazị Godson Ifeanyi nọchitere anya ya; nnukwu onye enyemaka pụrụ iche nye Gọvanọ n'ihe gbasaara agụmakwụkwọ sekọndịrị, Dọkịta Paul Ifeanyi; ode akwụkwọ ọkpụtọrọkpụ na minịstịrị mgbasaozi na steeti ahụ n'oge mbụ, bụ Maazị Dike Ndulue, kọwàrà ọba akwụkwọ dịka ụlọọrụ dị oke mkpà n'obodo ọbụla, ma kpọọ oku ka onye ọbụla nye aka ịkwàdò ya ka o wee nwee ike ịrụ nnukwu ọrụ ahụ chere ya n'ihu.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "N'okwu nke ya, onyeisi ụlọọrụ 'Anambra State Advertising Agency (ANSA)' bụ Maazị Jude Emecheta mèrè ka a mara na ya na-aga n'ọba akwụkwọ ahụ agụ akwụkwọ na mgbe na mgbe, ma kpọkwa oku ka e meekwa ya bụ ọba akwụkwọ ka ọ dị n'usoro dijitalụ, ka ndị mmadụ wee nwee ike ịdị na-agụ akwụkwọ na ya site na mpaghara ebe ọbụla ha nọ.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "Na ntụnye nke ya, osote onyeisi ọba akwụkwọ ala Nigeria, bụ Dọkịta Uju Nwafor-Orizu kpọkuru ndị ndu ọba akwụkwọ ka ha na-emepụta ihe a hụrụ anya na gburugburu na steeti ebe ha na-arụ ọrụ, bụ nke ga-eme ka ihe gbasaara ọba akwụkwọ na-amasị ma na-adọta ndị mmadụ; ha ewee si n'ụzọ dị etu ahụ rụzùpụta ọrụ dịịrị ha n'ihe gbasaara SDGs.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "A nọrọ na mmemme ahụ wee nye nkụzi dị iche iche dabàrà n'isiokwu mmemme ahụ, bụ nke nke e nyere site n'aka Nkem Osuigwe, Dọkịta Airen Adetimirin, Oriakụ Neemat Days Abdulrahmim, na Dọkịta Ezra Shiloba.", "author": "Chidi Igwe", "title": "Ọba Akwụkwọ Anambra Achịkọbala Ọgbakọ Izugbe Maka Ndị Ndu Ọba Akwụkwọ Ohaneze", "category": "Akwụkwọ"},
{"text": "Izunna Okafor", "author": "Chidi Igwe", "title": "Ụmụakwụkwọ Unizik Arịọla Njikọaka Ụlọọrụ ANPC Maka Asọmpi 'Hult Prize' Ha Na-Achịkọba", "category": "Akwụkwọ"},
{"text": "Igbo sị na ọ na-abụ ọkọ kọba mmadụ, o jekwuru ibe ya, mana ọ kọba anụmanụ, ọ chọba ukwu osisi.", "author": "Chidi Igwe", "title": "Ụmụakwụkwọ Unizik Arịọla Njikọaka Ụlọọrụ ANPC Maka Asọmpi 'Hult Prize' Ha Na-Achịkọba", "category": "Akwụkwọ"},
{"text": "Ka ọ dị taa, ụmụakwụkwọ na-ahazi asọmpi 'Hult Prize' na mahadum Nnamdị Azikiwe (Unizik) dị n'Awka, n'ime steeti Anambra akpọtụrụla ụlọọrụ 'Anambra Newspapers and Printing Corporation (ANPC)' ma rịọ njikọaka ya n'ịgbasa ozi banyere asọmpi ahụ nke ahọ a.", "author": "Chidi Igwe", "title": "Ụmụakwụkwọ Unizik Arịọla Njikọaka Ụlọọrụ ANPC Maka Asọmpi 'Hult Prize' Ha Na-Achịkọba", "category": "Akwụkwọ"},
{"text": "Onyeisi òtù nhazi asọmpi ahụ a maara dịka 'Hult Prize Foundation' na mahadum Unizik, bụ Maazị Ava Somtoochukwu bụ ya kwupụtara nke a oge ọ bịara kpọtụrụ onyeisi ANPC ahụ bụ Maazị Chuka Nnabuife n'isi ụlọọrụ ahụ dị n'Awka. ", "author": "Chidi Igwe", "title": "Ụmụakwụkwọ Unizik Arịọla Njikọaka Ụlọọrụ ANPC Maka Asọmpi 'Hult Prize' Ha Na-Achịkọba", "category": "Akwụkwọ"},
{"text": "O mere ka a mara na asọmpi ahụ bụ nke ga-ewere ọnọdụ ụbọchị Satọdee izuụka a n'ogige 'Chike Okoli Centre for Entrepreneurship Studies' dị n'ime mahadum ahụ, ma mee ka a mara na ya bụ asọmpi bụ maka ụmụakwụkwọ mahadum Unizik, ma kwuo na ndị tuuru ugo na ya ga-agbago n'ogoogo nke mpaghara ndịda ọwụwa anwanyụ. ", "author": "Chidi Igwe", "title": "Ụmụakwụkwọ Unizik Arịọla Njikọaka Ụlọọrụ ANPC Maka Asọmpi 'Hult Prize' Ha Na-Achịkọba", "category": "Akwụkwọ"},
{"text": "Ọ sị na asọmpi ahụ bụ asọmpi ụmụakwụkwọ n'ogoogo mba ụwa, nke ọ bụ onye chịrị mba US n'oge mbụ, bụ Bill Clinton na-akwàdo ya, ma kwuo na onye ọbụla tuuru ugo na ya n'ogoogo mba ụwa ego nrite dị otu nde dọlà ($1m).", "author": "Chidi Igwe", "title": "Ụmụakwụkwọ Unizik Arịọla Njikọaka Ụlọọrụ ANPC Maka Asọmpi 'Hult Prize' Ha Na-Achịkọba", "category": "Akwụkwọ"},
{"text": "Ọ rịọzịrị njikọaka ụlọọrụ ANPC maka njikọaka ha n'ịgbasa ozi banyere ya bụ asọmpi ahụ, iji mee ka ụmụakwụkwọ mahadum ahụ mee nke ọma ma ruo n'ogoogo ikpeazụ na steeti ahụ. ", "author": "Chidi Igwe", "title": "Ụmụakwụkwọ Unizik Arịọla Njikọaka Ụlọọrụ ANPC Maka Asọmpi 'Hult Prize' Ha Na-Achịkọba", "category": "Akwụkwọ"},
{"text": "Na nzaghachi, onyeisi ụlọọrụ ANPC bụ Maazị Chuka Nnabuife nabàtàrà nwa amadi ahụ na ebumnobi o jiri bịa. O mere ka a mara na ụlọọrụ ahụ bụ ụlọ mbipụta akwụkwọ akụkọ 'National Light Newspaper', Ka Ọ Dị Taa, na 'Sportslight Xtra', tinyere ọtụtụ ihe dị iche iche ụlọọrụ ahụ na-eme.", "author": "Chidi Igwe", "title": "Ụmụakwụkwọ Unizik Arịọla Njikọaka Ụlọọrụ ANPC Maka Asọmpi 'Hult Prize' Ha Na-Achịkọba", "category": "Akwụkwọ"},
{"text": "Ọ kọwara na ụlọọrụ ahụ bụ ọkaibe n'ịgbasa ozi, ma bụrụkwa ụlọọrụ na-akwado ụmụakwụkwọ na ndị ntorobịa ọbụla nwere ezi ebumnobi ha na-achụso. O kwezịrị nkwà na ha na ụlọọrụ ahụ ga-ejikọ aka ọnụ, dịka ha siri rịọ, ma gbasakwara ha ozi banyere asọmpi ahụ, ma tupu e bido ya, mgbe a na-eme ya, na mgbe e mechara ya.", "author": "Chidi Igwe", "title": "Ụmụakwụkwọ Unizik Arịọla Njikọaka Ụlọọrụ ANPC Maka Asọmpi 'Hult Prize' Ha Na-Achịkọba", "category": "Akwụkwọ"},
{"text": "Maazị Somtoochukwu nọkwazịrị na njem mkpọtụrụ ahụ wee nye ụlọọrụ ANPC onyinye nkwanye ùgwù maka njikọaka ahụ.", "author": "Chidi Igwe", "title": "Ụmụakwụkwọ Unizik Arịọla Njikọaka Ụlọọrụ ANPC Maka Asọmpi 'Hult Prize' Ha Na-Achịkọba", "category": "Akwụkwọ"},
{"text": "Izunna Okafor dere akụkọ a", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "Buusu sị na ọ bụ mmekọrịta ahụ bụ ụtọ nwanne, ebe ndị Igbo kwùrù na ọ na-abụ a gbakọọ aka ọnụ wee buo ozu enyi, ọ dị mfe.", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "N'ịgbaso nke a, ndị Igbo asụsụ na omenala Igbo na-amasị nọrọ na nsonso a wee nwee nnukwu ọgbakọ izugbe pụrụ iche iji tụgharịkọta uche ọnụ banyere ọnọdụ asụsụ na omenala Igbo, ma tụkwa arò etu a pụrụ isi kwàlite ma mee ka ha dị ọkpụtọrọkpụ.", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "Ọmarịcha ọgbakọ ahụ a kpọrọ 'Ụwandịigbo 2020' bụ nke a chịkọbara site n'aka òtù Ụwandịigbo (bụ òtù pụrụ iche na-akwàlite asụsụ na omenala Igbo) ma bụrụkwa ọgbakọ ndị Igbo ihe gbasaara asụsụ na omenala Igbo na-amasị sonyèrè na ya site na mpaghara ebe dị iche iche n'ụwa gbaa gburugburu.", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "Ya bụ nnukwu mmemme e mere site n'usoro nzikọrịtaozi zuumu (zoom) bụ nke mbụnambụ ya, ma bụrụkwa nke a nọrọ na ya nye nkuzi ma tinye ọnụ n'isiokwu dị iche iche gbasaara asụsụ na omenala Igbo.", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "N'okwu ọ gwara ndị ntaakụkọ bànyere nke ahụ, onyenhiwe na onyeisioche 'Ụwandịigbo Academy Inc.' bụ Dọkịta Ejike Eze (onye e ji Omenka wee mara) mèrè ka a mara na ebumnobi Ụwandịigbo bụ ịkwalite asụsụ, agụmagụ na omenala Igbo.", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "Eze - Okwu Mmalite si nʻAka Omenka Ejike Eze (Onyenhiwe na Onyeisioche, Ụwandịigbo)", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "Dịka o siri kwuo, ụzọ ha si eme nke a bara ụba, nke ótù nʻime ha bụ ime nchọcha ma hazie etu okwu ọhụrụ, tụmadị nke gbasara nkanaụzụ, si abata nʻasụsụ Igbo ma mee ka ọhanaeze mara maka ya. ", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "Ọ sịkwa na ụzọ ọzọ ha si eme nke ahụ bụ ịhụ na ndị na-emepụta igwe na nkanaụzụ ọhụrụ dịka Google, Microsoft na ndị ọzọ, chetara asụsụ Igbo mgbe ha na-etinye asụsụ ndị ọzọ. Nke a pụtàrà na ha na-alụrụ asụsụ Igbo ọgụ ka a ghara ichefu ya. O mekwàrà ka a mara na onye ọbụla chọrọ ịmatakwu ihe ndị ọzọ ha na-eme nwere ike ije na: https://uwandiigbo.org/", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "Na nkọwa ya banyere isiokwu dị iche iche e nyèrè nkụzị na ha na mmemme ahụ, Dọkịta Eze mere ka a mara na niile, bụ nke ndị odee na ọkammụta si mahadum dị iche iche tinyere ọnụ, machara mma, ebe ọtụtụ nchọcha miri emi nakwa ọrụ gbara ọkpụrụkpụ pụtára ihè nʻedemede ndị a gụpụtasịrị na ya bụ ọgbakọ. ", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "O kelere ma tòkwa ndị niile sonyere n'ọgbakọ ahụ, ma ndị nyere nkuzi ma ndị gere ègè, kwuo na ha gbọrọ ihe ewu na-eri, ma dụkwazie ha ka ha nọgidesie ike n'ịkwálite asụsụ na omenala Igbo.", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "N'ajụjụ a jụrụ ya bànyere etu ya bụ mmemme siri gaa, ọ sị \"Enwere m nnukwu afọojuju etu ihe niile siri gaa. Nke a bụ izizi a na-eme ụdịrị ọgbakọ a ebe ihe ngụpụta niile nakwa mkparịtaụka niile bụ naanị nʻasụsụ Igbo. Ọ bụ ihe obiụtọ ihụ na ọ gara nke ọma. Nke ga-abịa nʻọdịnihu ga-ebu ibu ma banwanyekwa karịa nke afọ a. ", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "\"Ka m werekwa ohere a kelee ndịnchịkọba nyere aka ịhụ na anyị mere ya nke ọma. Ụfọdụ nʻime ha bụ: MOE Ene (Egbedaa), Iwu Ikwubuzo, Ike Anyanike (Iroko)", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "Amalinze JJ Azi (Onyeọma Amalinze), Nnamdị Ahamnonu (Omeninyo), Chiji Akoma, Emma Asonye, Emma Okoli (Obuadazie)", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "Nnamdị Achuko, Ngozi Nwarunta, Yvonne Chioma Mbanefo, Munachiso Eze, Zinachidi Mbanefo, Chidi Igwe, tinyere ụfọdụ ndị ọzọ.\"", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "Gbasaara onye ụta dịịrị n'ọnọdụ asụsụ na omenala Igbo taa, ọ sị \"Ndị ụta dịịrị banyere ọnọdụ asụsụ Igbo bụ ndịigbo nʻonwe ha. Ihe na-eme Igbo si Igbo nʻaka. O nweghi onye na-akwalitere mmadụ asụsụ ya. Ọ bụ ndị nwe asụsụ ga-akwalite asụsụ ha. Ndịigbo hapụrụ asụsụ anyị, nke mara mma, makụrụ asụsụ ndị ọzọ were ya na-eme ngala. Ọ bụ nke a kpatara asụsụ Igbo jiri dị ka ọ na-alaghachi azụ.\"", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "N'okwu ndụmọdụ ya nye ndị Igbo (ma ndị nọ na Naịjiria ma ndị nọ na mba ofesi) dịka o siri metụta ịkwàlìtè asụsụ na omenala Igbo taa, Dọkịta Eze sị \"Ndụmọdụ m bụ ka onye ọbụla tinye aka ka anyị bulite asụsụ na omenala Igbo maka na onye kpọọ ọba ya mkpọkọrọ, agbataobi ewere ya kpoo ahịhịa. ", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "\"Ọ bụ ajọ ihe na Igbo erughi ebe asụsụ mba ụwa ndị ọzọ dị ka ya ruru. Nke a pụtara na ndị anyị buru ụzọ gawa ije na-asịzị anyị gasiwe ike. Ọ bụ anyị ka ọ dịịrị ịkwụsị nke a. Mmiri dọrọ nʻeju dọọrọ nwankịta.\"", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "O mekwazịrị ka a mara na a ga-ahụ ndị niile gụpụtara ihe nʻọgbakọ ahụ na isiokwu ihe ha gụpụtara n'Usoro Emume nke dị ebe a: https://uwandiigbo.org/uwandiigbo-2020/;   ebe e nwèkwàrà ike ilele ihe a gụpụtàrà n'ọgbakọ ahụ n'ebe a:https://m.youtube.com/watch?v=TsQWrTyUJ9o.", "author": "Chidi Igwe", "title": "Ụwandịigbo Enweela Ọgbakọ Ahọ 2020, Kpọọ Òkù Nkwàlite Asụsụ Igbo", "category": "Akwụkwọ"},
{"text": "Izunna Okafor", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "A kọwaala ọba akwụkwọ dịka ụlọọrụ dị mkpà n'ịkwàlite mmepe obodo, n'ihi ọrụ dị iche iche ọ na-arụ, dịka o siri metụta mmụta na mgbasaozi.", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "Ọkammụta Charles Obiorah Omekwu nke mahadum ala Nigeria dị na Nsukka bụ ya kwupụtàrà nke a na nnukwu ọgbakọ omenahọ nke otu jikọtara ndị ọrụ ọba akwụkwọ dị n'ala Nigeria, ngalaba nke steeti Anambra, bụ nke weere ọnọdụ n'ọba akwụkwọ Ọkammụta Kenneth Dike dị n'Ọka (Awka) bụ isi obodo steeti Anambra.", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "Dịka o siri kwuo, ụwa na-emezị ntụgharị ugbua, ebe ihe niile na-agbanwèzịkwa agbanwè, bụ nke mezịrị o jiri dị mkpà ka a na-akwàlite ọba akwụkwọ, iji na-eto eto ma na-enyekwa ihe a chọrọ n'oge ọbụla.", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "Oge ọ na-enye nkuzi ya na mmemme ahụ, Ọkammụta Omekwu, onye bụkwa onye ọrụ ikpe ma nke ekwe na-akụ, mèrè ka a mara na obodo ọbụla enwéghị ọba akwụkwọ nọ ọdụ ka mmadụ enweghị mkpụrụ obi. O kwukwazịrị na ọ dị mkpà ka ndị ọrụ ọba akwụkwọ teta n'ụra ma tinye anya n'ime ihe gafèé ogigè ụlọọrụ ha, site n'imé ihe pụtara ìhè na gburugburu ha nakwà ịbà n'ime ime obodo dị iche iche, iji mee ka ndị mmadụ ghọta urù ọba kwụkwọ bara, ma sokwa rite urù n'ezi mmetụta ọba kwụkwọ nà ezi ọrụ dị iche iche ọ na-arụ.", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "N'okwu mmalite ya, onyeisioche mmemme ahụ, bụ Dọkịta Nelson Omenugha kọwàrà ya bụ nnukwu mmemme nà isiokwu ya dịka nke dabàrà adabà, ma e lekwakwàsị anya n'ọnọdụ ala Nigeria ugbua nà ọrụ chere ọba akwụkwọ n'ihu n'iwètà ezi mgbanwè na ọnọdụ mmepe a tụrụ anya.", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "Ọ kọwara na ọ bụ nchọcha na-akwàlite mmepe n'ụwà gbaa gburugburu ma mee ka a mara na a pụghị ime nchọcha ma ọ bụrụ na e nweghị ọba akwụkwọ n'ihi na ọ bụ n'ọba akwụkwọ ka a na-eme nchọcha, bụzị nke mere o jiri dị mkpá na gọọmenti, ndị mmadụ, ụlọọrụ na òtù dị iche iche ga-akwàdosi ọba akwụkwọ ike, ya na ihe niile ọ na-abàgide na ya.", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "Na mbụ n'ozi nnọọ ya, onyeisioche ndị otu NLA n'Anambra, ma bụrụkwa onyeisi ọba akwụkwọ Ọkammụta Kenneth Dike dị n'Ọka, bụ Dọkịta Nkechi Udeze kwùrù na mmemme ahụ bụ ọgbakọ na-enye ha òhèrè ịnọkọ ọnụ ma tụgharịkọta uchè n'ihe dị iche iche metụtara ha na ọrụ ha dịka ndị ọba akwụkwọ.", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "O mere ka a mara na e nwegasịrị ọtụtụ ọrụ na ọtụtụ ihe iche aka mgba na-echere ọba akwụkwọ, ma kpọzie òkù ka onye ọbụla ghọta mkpà ọba akwụkwọ dị ma tinye aka n'ịkwàdò na ịkwàlite ya iji merie ihe iche aka mgba ahụ ma rụzupụta ọrụ ndị ahụ chere ya n'ihu, iji kwalite ezi ọnọdụ mmepe n'ogoogo niile nke ụwa.", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "Na ntụnye nke ya oge ọ na-agbape mmemme ahụ n'aha aka na-achị steeti Anambra, bụ Gọvanọ Willie Obianọ, nnukwu onye enyemaka pụrụ ichè nyegárá Gọvanọ n'ihe gbasaara agụmakwụwkwọ sekọndịrị, bụ Dọkịta Paul Ifeanyi kọwarà ọba akwụkwọ dịka ihe bara oke urù na mmepe obodo, ma gbarụọ ihu banyere etu ndu si eleghara ngalaba mmụta anya ma na-eledàkwa ndị na-arụ na ngalaba ahụ anya.", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "O nyezịrị ndị ọrụ ọba akwụkwọ ndụmọdụ ka ha dị uchu n'ọrụ ma gbakwa mbọ tute omenala ịgụ akwụkwọ, bụ nke na-anwụzị anwụ ugbua, site n'ime ka ịgụ akwụkwọ na-amasị ma na-amịkwa ndị mmadụ akpịrị, ya site n'ime ka ndị mmadụ ghọta uru ịgụ akwụkwọ bara.", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "N'okwu ha n'otu n'otu, ụfọdụ ndị ọzọ kwuru okwu na mmemme ahụ, nke gụnyere Ọkaiwu Ogugua Ochuba, Dọkịta Aniehobi Egbuna Sebastian, Dọkịta Olebunne, Dọkịta Ebele Anyaoku, Oriakụ Ngozi Perpetual Osuchukwu na Maazị Obiora Kingsley Udem kèlèrè ọba akwụkwọ dịgasị n'Anambra maka ọrụ mmepe dị iche iche ha na-arụpụta n'obodo, ma kpọkuo ha ka ha ghara ịdà mbà n'ime nke ahụ.", "author": "Chidi Igwe", "title": "Otu Jikọtara Ndị Ọba Akwụkwọ Anambra Enweela Ọgbakọ Omenahọ", "category": "Akwụkwọ"},
{"text": "Once upon a time, there was peace and unity in Ala Anu (the land of the animals). In this folktale movie, a father gathers the children after dinner to tell them one of the many original Igbo traditional stories. Animals are carnivorous. But do you know how the animals began to eat one another? The father paints the picture of a peaceful animal kingdom, where all the animals lived in unity. There was a law in the land that prohibited the animals from harming one another, whether big or small. One night, when the moon was late to show its face in Ala Anu, something happened that changed the animal kingdom forever. Peace and unity became angry and ran away from Ala Anu and have never returned since then.", "author": "Chidi Igwe", "title": "Ala Anu (Animal Kingdom)", "category": "Akwụkwọ"},
{"text": "Narrator and Director: Chidi Igwe.", "author": "Chidi Igwe", "title": "Ala Anu (Animal Kingdom)", "category": "Akwụkwọ"},
{"text": "Starring: Lawretta Igwe as Mama, Chidera Igwe as Chioma.", "author": "Chidi Igwe", "title": "Ala Anu (Animal Kingdom)", "category": "Akwụkwọ"},
{"text": "Lenght: 16:07 minutes.", "author": "Chidi Igwe", "title": "Ala Anu (Animal Kingdom)", "category": "Akwụkwọ"},
{"text": "Date of Release: January 2015.", "author": "Chidi Igwe", "title": "Ala Anu (Animal Kingdom)", "category": "Akwụkwọ"},
{"text": "Izunna Okafor dere abụ a", "author": "Chidi Igwe", "title": "Ehi Igbo", "category": "Akwụkwọ"},
{"text": "Pòkòpòkò ka ọ na-ézè", "author": "Chidi Igwe", "title": "Ehi Igbo", "category": "Akwụkwọ"},
{"text": "N'anya Chukwu na n'anya mmadụ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ihe dị mma na anya gbàrà", "author": "Chidi Igwe", "title": "Ehi Igbo", "category": "Akwụkwọ"},
{"text": "Ị hụkwàrà anụ na mma ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo ka ọ bụ.", "author": "Chidi Igwe", "title": "Ehi Igbo", "category": "Akwụkwọ"},
{"text": "Lekene ụyọkọtọ ara ya", "author": "Chidi Igwe", "title": "Ehi Igbo", "category": "Akwụkwọ"},
{"text": "Na àkpàkwùrù amụ ndị bụ óké", "author": "Chidi Igwe", "title": "Ehi Igbo", "category": "Akwụkwọ"},
{"text": "Ìtè afọ ya, na àpàtà ụkwụ ya", "author": "Chidi Igwe", "title": "Ehi Igbo", "category": "Akwụkwọ"},
{"text": "Ihe ndị a niile bụcha anụ anụ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo ka ọ bụ.", "author": "Chidi Igwe", "title": "Ehi Igbo", "category": "Akwụkwọ"},
{"text": "Ọ naghị achọ nwoke okwu", "author": "Chidi Igwe", "title": "Ehi Igbo", "category": "Akwụkwọ"},
{"text": "Nke o ji achọ nwaanyị", "author": "Chidi Igwe", "title": "Ehi Igbo", "category": "Akwụkwọ"},
{"text": "Ọ naghị ebíbì ihe a kọrọ n'úgbō", "author": "Chidi Igwe", "title": "Ehi Igbo", "category": "Akwụkwọ"},
{"text": "Ma ya fọdụzie ịràkọ mmadụ na onye nwe ya", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo ka ọ bụ.", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo anaghị eri óké egō", "author": "Chidi Igwe", "title": "Ehi Igbo", "category": "Akwụkwọ"},
{"text": "Mana úrù ya kàrịrị nke ndi ọzọ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ịzụ ya anaghị ewèta ihe arụ", "author": "Chidi Igwe", "title": "Ehi Igbo", "category": "Akwụkwọ"},
{"text": "Maka na onye nwe ya ñụjùrù mmiri ara afọ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo ka ọ bụ.", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo na-amụ nwa juru eju", "author": "Chidi Igwe", "title": "Ehi Igbo", "category": "Akwụkwọ"},
{"text": "Ụmụ ya na-etokwa ọsọọsọ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo na-agba óké anụ", "author": "Chidi Igwe", "title": "Ehi Igbo", "category": "Akwụkwọ"},
{"text": "Anụ ya bụkwa ezigbo ihe ụtọ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo ka ọ bụ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo anaghị anwụ hịam ", "author": "Chidi Igwe", "title": "Ehi Igbo", "category": "Akwụkwọ"},
{"text": "Dịka nke ndị ngō", "author": "Chidi Igwe", "title": "Ehi Igbo", "category": "Akwụkwọ"},
{"text": "Ọ bụghị ọrịa niile na-atụkwa ya", "author": "Chidi Igwe", "title": "Ehi Igbo", "category": "Akwụkwọ"},
{"text": "Maka na onye nwe ya ma ihe o jìrì zụọ ya", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo ka ọ bụ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo achọghị AK47", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo achọghịkwa RUGA", "author": "Chidi Igwe", "title": "Ehi Igbo", "category": "Akwụkwọ"},
{"text": "Maka na agbụgbọ dị ya ahụ mma", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo bụ anụ ụlọ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo ka ọ bụ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo na mmadụ anaghị akwàkọ iko", "author": "Chidi Igwe", "title": "Ehi Igbo", "category": "Akwụkwọ"},
{"text": "Maka na nke ahụ bụ ihe arụ", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo anaghị àwá isi", "author": "Chidi Igwe", "title": "Ehi Igbo", "category": "Akwụkwọ"},
{"text": "Okwu na ụka abụghịkwa njirimara ya", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo ka ọ bụ.", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo dị mfé ọkpụkpa", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo na-agbasi ike", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo na-adị ọcha", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo bụkwa sọ mma", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo ka ọ bụ.", "author": "Chidi Igwe", "title": "Ehi Igbo", "category": "Akwụkwọ"},
{"text": "Ụmụ Igbo zụbanụ ehi Igbo", "author": "Chidi Igwe", "title": "Ehi Igbo", "category": "Akwụkwọ"},
{"text": "Ụmụ Igbo ribenụ ehi Igbo", "author": "Chidi Igwe", "title": "Ehi Igbo", "category": "Akwụkwọ"},
{"text": "Maka na nke a bụ nke anyị", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo atọgbuo m", "author": "Chidi Igwe", "title": "Ehi Igbo", "category": "Akwụkwọ"},
{"text": "Kpọọ nụ ya ehi Igbo...", "author": "Chidi Igwe", "title": "Ehi Igbo", "category": "Akwụkwọ"},
{"text": "Ehi Igbo...", "author": "Chidi Igwe", "title": "Ehi Igbo", "category": "Akwụkwọ"},
{"text": "© Izunna Okafor", "author": "Chidi Igwe", "title": "Ehi Igbo", "category": "Akwụkwọ"},
{"text": "Izunna Okafor dere akụkọ a", "author": "Izunna Okafor", "title": "Ọba Akwụkwọ Anambra Emerùbela Ụbọchị Akwụkwọ na Mba Ụwa", "category": "Akwụkwọ"},
{"text": "A kpọkuola ma dụọ ụmụakwụkwọ ọdụ ka na-ahụta akwụkwọ na ịgụ akwụkwọ dịka ihe dị oke mkpà maka ha iji mee nke ọma n'agụmakwụkwọ ha, nwee ezi ọgụgụisi ma bụrụkwa ndị maara nke ekwe na-akụ n'ihe bànyere mmụta.", "author": "Izunna Okafor", "title": "Ọba Akwụkwọ Anambra Emerùbela Ụbọchị Akwụkwọ na Mba Ụwa", "category": "Akwụkwọ"},
{"text": "Ndụmọdụ a bụ nke e nyere site n'ọnụ onyeisi ọba akwụkwọ Anambra, bụ Dọkịta Nkechi Udeze, n'okwu ya na mmemme imerube ụbọchị akwụkwọ na mba ụwa, bụ nke a chịkọbara site n'aka ọba akwụkwọ ahụ. Mmemme ahụ bụ nke weere ọnọdụ n'ogige ọba akwụkwọ steeti Anambra dị n'Awka,  ma bụrụkwa nke dọtara ụmụakwụkwọ sitere ụlọakwụkwọ dị iche iche dị na gburugburu Awka, ndị nkụzi, ndị ọrụ ọba akwụkwọ, na ọtụtụ ndị ọzọ, ndị bịara ịkwanyere óké ụbọchị ahụ ùgwù.", "author": "Izunna Okafor", "title": "Ọba Akwụkwọ Anambra Emerùbela Ụbọchị Akwụkwọ na Mba Ụwa", "category": "Akwụkwọ"},
{"text": "Dọkịta Udeze mere ka a mara na ụbọchị ahụ bụ ụbọchị òtù mba ụwa 'United Nations Educational, Scientific and Cultural Organization (UNESCO)' wepụtara iji kwanyere akwụkwọ ùgwù na mba ụwa, kọwaa uru akwụkwọ bara, ma kwalitekwa ịgụ akwụkwọ. Ọ kọwara akwụkwọ dịka ihe bara ọtụtụ uru a pụghị ịgụta ọnụ, ma kpọkuzie ụmụakwụkwọ ka ha na-agụsi akwụkwọ ike.", "author": "Izunna Okafor", "title": "Ọba Akwụkwọ Anambra Emerùbela Ụbọchị Akwụkwọ na Mba Ụwa", "category": "Akwụkwọ"},
{"text": "O chètààrà ha na e nwogharịala ọba akwụkwọ steeti ahụ na ngàlaba ya dịgasị ebe dị iche iche, ma kwajube ọtụtụ akwụkwọ bara uru na ya, ma kpọkuzie ụmụakwụkwọ ahụ na ọhaneze ka ha na-abịa ebe ahụ na-agụ, ma na-agbaziri akwụkwọ, n'ihi na ọ bụ ha ka a rụụrụ ọba akwụkwọ ahụ.", "author": "Izunna Okafor", "title": "Ọba Akwụkwọ Anambra Emerùbela Ụbọchị Akwụkwọ na Mba Ụwa", "category": "Akwụkwọ"},
{"text": "Ya bụ onyeisi ọba akụwkwọ Anambra gakwara n'ihu gwa ụmụakwụkwọ ahụ ka ha kaba ahụ mụtakwa ka e si agụ ma na-edekwa n'asụsụ Igbo; ọbụladị dịka ọ gwakwara onye ọbụla nwere mmasị ịgụ Igbo na mahadum ka ọ gaa n'ihu mee nke ahụ n'enweghị obi abụọ n'ihi na a na-achọzịkwa ndị gụrụ asụsụ Igbo aghara aghara ugbua, ma n'ala Nigeria ma na mba ofesi.", "author": "Izunna Okafor", "title": "Ọba Akwụkwọ Anambra Emerùbela Ụbọchị Akwụkwọ na Mba Ụwa", "category": "Akwụkwọ"},
{"text": "Na mbụ n'okwu ya, onyeisioche na mmemme ahụ, bụ Oriakụ Ngozi Osuchukwu kpọpụtasịrị uru dị iche iche akwụkwọ na ịgụ akwụkwọ bàrà, ma dụọ ụmụakwụkwọ ahụ ọdụ ka ha na-agụ akwụkwọ kwesiri ekwesi, iji nyere ha aka na ndụ, karịa ịgụ nke ezighị ezi. Ọ gwakwara ha ka ghara ịgụ akwụkwọ naanị ka ha were mee nke ọma n'ule, kama ha gụba akwụkwọ iji mụta ihe ma bawanye ọgụgụisi ha.", "author": "Izunna Okafor", "title": "Ọba Akwụkwọ Anambra Emerùbela Ụbọchị Akwụkwọ na Mba Ụwa", "category": "Akwụkwọ"},
{"text": "Na ntụnye nke ya, Oriakụ Chika Kenneth Esenwune, nke ụlọ mgbasaozi Radio Nigeria kwupụtara afọ ojuju ya banyere ihe ngosi dị iche iche ụmụakwụkwọ ahụ mere ebe ahụ, ọkachasị nke ha mere n'asụsụ Igbo, ma gwakwa ụmụakwụkwọ ahụ ka ha gharakwa ileghara akwụkwọ anya.", "author": "Izunna Okafor", "title": "Ọba Akwụkwọ Anambra Emerùbela Ụbọchị Akwụkwọ na Mba Ụwa", "category": "Akwụkwọ"},
{"text": "N'okwu ha n'otu n'otu, ụfọdụ ndị sonyere na mmemme ahụ, nke gụnyere Oriakụ Okpalaezeukwu Nkechi, bụ onyenkụzi n'ụlọakwụkwọ 'Community Secondary School, Okpuno', na Nwabunwanne Victoria Oluchukwu, bụ nwata akwụkwọ sitekwara ụlọakwụkwọ ahụ, kọwara na ha mụtàrà ọtụtụ ihe na mmemme ahụ, kelee ndị haziri ya, ma gwakwa ha ka ha jisie ike na-eme mmemme ahụ kwa ahọ ọbụla.", "author": "Izunna Okafor", "title": "Ọba Akwụkwọ Anambra Emerùbela Ụbọchị Akwụkwọ na Mba Ụwa", "category": "Akwụkwọ"},
{"text": "E wezuga ihe ndị ọzọ, a nọrọ na mmemme ahụ kọọ akụkọ ihò, mee ihe ngosi ejije, kwuo okwu ntabi ire, gụọ akwụkwọ site n'aka ụmụakwụkwọ ahụ, ma nyekwazie akwụkwọ ọgụgụ dị iche iche nyegara ụlọakwụkwọ dị iche iche sonyere na mmemme ahụ, ka ha tinye n'ọba akwụkwọ ha.", "author": "Izunna Okafor", "title": "Ọba Akwụkwọ Anambra Emerùbela Ụbọchị Akwụkwọ na Mba Ụwa", "category": "Akwụkwọ"},
{"text": "Ụbọchị akwụkwọ na mba ụwa bụ nke a na-emerùbe n'abalị iro abụọ na atọ nke ọnwa Epure ahọ ọbụla, ma bụrụkwa nke e mere a gba nke mbụ ya n'ahọ 1995.", "author": "Izunna Okafor", "title": "Ọba Akwụkwọ Anambra Emerùbela Ụbọchị Akwụkwọ na Mba Ụwa", "category": "Akwụkwọ"},
{"text": "Ụlọọrụ 'Nigerian Maritime Administration and Safety Agency (NIMASA) ebunyela ọchịchị steeti Anambra igwè kọmputa na akụrụngwa ndị ọzọ dị iche iche e ji akwàlite ọnọdụ mmụta, iji kwàdo ọnọdụ agụmakwụkwọ na steeti ahụ.", "author": "Izunna Okafor", "title": "NIMASA Ebunyela Gọọmentị Anambra Akụrụngwa Nkwàlite Mmụta", "category": "Akwụkwọ"},
{"text": "Ibunye akụrụngwa a bụ nke ndị ụlọọrụ a mere n'ụlọọrụ odeakwụkwọ ọkpụtọrọkpụ steeti Anambra, dị n'obi gọọmenti steeti ahụ, bụ ebe ndị òtù ahụ nọrọ wee bunye gọọmentị igwè kọmputa ruru iri anọ n'ọnụọgụgụ, na ụfọdụ akụrụngwa mmụta ndị ọzọ.", "author": "Izunna Okafor", "title": "NIMASA Ebunyela Gọọmentị Anambra Akụrụngwa Nkwàlite Mmụta", "category": "Akwụkwọ"},
{"text": "Akụrụngwa ndị ọzọ ụlọọrụ ahụ bunyere gọọmentị Anambra gụnyèrè: bọọdụ ọcha e ji ede ihe, ihe nhicha bọọdụ, mkpịsị e ji ede ihe na bọọdụ, akwụkwọ e ji ede ihe, akwụkwọ arụmarụ, tinyere ọtụtụ akwụkwọ ọgụgụ ndị ọzọ dị iche iche na akụrụngwa ndị ọzọ, maka ụlọakwụkwọ praịma na sekọndịrị.", "author": "Izunna Okafor", "title": "NIMASA Ebunyela Gọọmentị Anambra Akụrụngwa Nkwàlite Mmụta", "category": "Akwụkwọ"},
{"text": "N'okwu ya n'ebe ahụ, onyeisi ngalaba na-ahụ maka ego na nhazi ụlọọrụ NIMASA, bụ Maazị Chidi Offodile, mèrè ka a mara na ebumnobi ha jiri bute akụrụngwa ahụ bụ iji kwàdo gọọmentị na agụmakwụkwọ steeti ahụ n'okpuru atụmatụ 'Corporate Social Responsibility' ụlọọrụ ahụ na-eme, bụ nke ha na-esite na ya wee na-arụgasị ọrụ pụrụ iche na mgbe na mgbe na mpaghara ebe dị iche iche ha nọ, maka na ọ bụ ebe onye bi ka ọ na-awàchi.", "author": "Izunna Okafor", "title": "NIMASA Ebunyela Gọọmentị Anambra Akụrụngwa Nkwàlite Mmụta", "category": "Akwụkwọ"},
{"text": "Ọ gara n'ihu kọwaa na ụlọọrụ NIMASA agaghị ada mbà inye aka n'ebe ọ dị mkpa na n'ụdị kwesiri ekwesi n'ịkwàlìtè ọnọdụ mmepe na ọnọdụ obibindụ ụmụafọ Nigeria, ọbụladị dịka ọ kpọkùzịrị ụlọakwụkwọ dị iche iche ga-enweta akụrụngwa kọmputa ahụ na ihe ndị ọzọ ahụ ka ha tinye ya n'ọrụ nke ọma dịka o siri kwesi ekwesi.", "author": "Izunna Okafor", "title": "NIMASA Ebunyela Gọọmentị Anambra Akụrụngwa Nkwàlite Mmụta", "category": "Akwụkwọ"},
{"text": "Na nzaghachi oge ọ na-anabàta akụrụngwa ahụ n'aha gọọmentị Anambra, odeakwụkwọ ọkpụtọrọkpụ steeti ahụ, bụ Ọkammụta Solo Chukwulobelu kelère NIMASA maka ezi nkwàdo na ezi ọrụ ahụ, ma bunyekwa ha ụkpa ekele n'ihi etu ha si eme ihe ahụ na mgbe na mgbe na steeti ahụ. ", "author": "Izunna Okafor", "title": "NIMASA Ebunyela Gọọmentị Anambra Akụrụngwa Nkwàlite Mmụta", "category": "Akwụkwọ"},
{"text": "O mere ka a mara na ụlọọrụ ahụ sokwa n'ụlọọrụ gbataara gọọmentị steeti ahụ ọsọ site n'ibunye ya ụfọdụ ihe nkwàdo dị iche iche n'oge ahụ ọrịa nje korona kachara wee mee mkpamkpa, wee rukwazie ugbua, ha bịakwa ịkwàdò agụmakwụkwọ steeti ahụ.", "author": "Izunna Okafor", "title": "NIMASA Ebunyela Gọọmentị Anambra Akụrụngwa Nkwàlite Mmụta", "category": "Akwụkwọ"},
{"text": "O kwere nkwà na gọọmentị na ụlọọrụ dị iche iche ga-enweta akụrụngwa ahụ ga-etinye ya n'ọrụ etu a tụrụ anya, gbaa akaebe na nke ahụ ga-enye aka n'ịkwàlite ọnọdụ mmụta steeti ahụ; ọbụladị ka o mere ka a mara na gọọmentị steeti ahụ na-atụ anya ma dịkwà njikere ịnabata ha na nkwàdo ha mgbe ọzọ.", "author": "Izunna Okafor", "title": "NIMASA Ebunyela Gọọmentị Anambra Akụrụngwa Nkwàlite Mmụta", "category": "Akwụkwọ"},
{"text": " ", "author": "Izunna Okafor", "title": "NIMASA Ebunyela Gọọmentị Anambra Akụrụngwa Nkwàlite Mmụta", "category": "Akwụkwọ"},
{"text": "N'okwu nke ya, Kọmishọna na-ahụ maka ozi na ịkụziri ọhaneze ihe ha kwesiri ịma na steeti ahụ, bụ Maazị C-Don Adịnụba kwùrù na akụrụngwa ahụ ga-enye aka n'ime ka ọnọdụ agụmakwụkwọ steeti ahụ ka gbagokwuo n'ogoogo dị elu, mee ka ndị nkụzi na ụmụakwụkwọ gaa n'ihu ịmụta ka e si eji usoro ígwè kọmputa na mgbasaozi ọgbara ọhụrụ, bụ ICT, were akwàlite mmụta ma na-emekwa ihe dị iche iche.", "author": "Izunna Okafor", "title": "NIMASA Ebunyela Gọọmentị Anambra Akụrụngwa Nkwàlite Mmụta", "category": "Akwụkwọ"},
{"text": "Ọ kọwara na aka na-achị steeti ahụ bụ Gọvanọ Willie Obianọ emeela ihe dara ụda n'ịkwàlite agụmakwụkwọ steeti ahụ, bụ nke mịtagoro ọtụtụ ezi mkpụrụ pụtara ìhè, ma kọwazie na akụrụngwa ahụ ndị NIMASA butere ga-enyekwu aka n'ịkwàdo ezi ọrụ ahụ gọvanọ na-arụ na ngalaba agụmakwụkwọ steeti ahụ.", "author": "Izunna Okafor", "title": "NIMASA Ebunyela Gọọmentị Anambra Akụrụngwa Nkwàlite Mmụta", "category": "Akwụkwọ"},
{"text": "Ọ kpọtụrụ akpọtụ ma zuọ azụọ na nsonso a dịka ngalaba ọmụmụihe gbasaara mgbasaozi, bụ 'Mass Communication' nke Mahadum Nnamdị Azikiwe dị n'Awka merùbèrè mmemme nchèta ọgbụgbà ahọ iri abụọ na ise o jiri màlite.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "Oke mmemme ahụ wééré ọnọdụ n'Awka bụ isi obodo steeti Anambra dọtàrà ọtụtụ ndị e ji okwu ha agba izu na ngalaba dị iche iche, ndị sitere mpaghara ebe dị iche iche n'ala Nigeria wee bịa, ma bụrụkwa mmemme a nọrọ na ya wee nabàta ma guzobe òtù jikọtara ndị gụrụ akwụkwọ na ngalaba ọmụmụ ihe ahụ n'oge gara aga.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "N'okwu ya na mmemme ahụ, nnukwu onye ọbịa pụrụ iche ma bụrụkwa onye ndụmọdụ pụrụ ichè nye onyeisiala Nigeria n'ihe gbasaara mgbasaozi, bụ Maazị Femi Adesina kpọkùrù ndị ntaakụkọ ka ha bụrụ ndị ga na-esite na mgbasaozi ha na-akwàlite udo na ịdịnotu, mmepe na ọganihu obodo, nàkwà ọnọdụ nchekwa, karịa ịbụ ndị na-aghasa aghasà.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "Adesina, nke onye nọchitere anya ya na mmemme ahụ bụ Ọkammụta Nnaemeka Agbanu nke Mahadum Chukwuemeka Odumegwu Ojukwu, kọwara ndị ntaakụkọ dịka nwere ike pụrụ iche ma nwekwa nnukwu ọrụ n'ịkwàlite mmepe obodo ọbụla; ọbụladị dịka ọ kpọkuru ha ka ha zèére ihe ọbụla ga-eme ka ọnọdụ kawanye njọ n'ala Nigeria; kama ka ha jiri mgbasaozi ha kwàdo mwulite obodo.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "N'okwu ya oge ọ na na-agbape mmemme ahụ, onyeisi mahadum Unizik, bụ Ọkammụta Charles Esimone, onye mere mmemme ncheta ọgbụgbà ahọ abụọ ya n'ọkwa ahụ na nsonso a, kwupụtànwòrò ezi ebumnobi ya nà nkwà ahụ o kwere oge ọ batara n'ọkwa ọchịchị na ọ ga-ebuli ụlọakwụkwọ ahụ ka ọ nọrọ n'ogoogo dị elu, nke na ọ ga-abụ mahadum kacha mma n'ala Nigeria, sòró na mahadum iri kacha mma na mba Afrịka, ma sòrókwazie na mahadum narị abụọ kacha mma na mba ụwa.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "O kelekwazịrị ndị ọrụ na ụmụakwụkwọ ngalaba 'Mass Communication' mahadum ahụ maka ogoogo ha nọ na ya ugbua, ma kpọkuzie onye ọbụla ka o tinye aka n'ọrụ, iji hụ na e mezùpụtara ezi ebumnobi ahụ o nwere ime ụlọakwụkwọ ahụ ka ọ bụrụ ọkaibe.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "Na mbụ n'okwu mmalite ya, onyeisioche na mmemme ahụ, bụ Maazị Ifeanyi Igwebuike Mbanefo kọọrọ ụmụakwụkwọ mahadum ahụ etu ọnọdụ dị na mbụ nà etu ọnọdụ siri gbata kwụrụ ugbua n'ala Nigeria, ma kọwaara ha na ọtụtụ ohere dị ugbua na ngalaba mgbasaozi na n'usoro nzikọrịtaozi ọgbaraọhụrụ, bụ nke ha nwere ike isite na ya wee bàárá onwe ha uru, nọrọ n'ezi ọnọdụ dị elu, ma bụrụkwa ndị ihe na-agara nke ọma, n'agbanyeghị etu ọnọdụ ala Nigeria siri debe imi na ọnụ ugbua, nàkwà nsogbu na ihe iche aka mgba dị iche iche na-adọghachi aka elekere azụ n'ime ya .", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "N'ozi nnọọ ya, onyeisi ngalaba ọmụmụihe 'Mass Communication' bụ Ọkammụta Chinwe E. Uzochukwu nyère obere nkọwa bànyere etu ngalaba ahụ siri wee màlite, ma kelee onyeisi mahadum ahụ nà ndị dị iche iche tụnyegoro ụtụ n'otu ụzọ maọbụ nke ọzọ n'ịkwàlite ọganihu na ọnọdụ mmepe ngalaba ahụ n'ime ahọ iri abụọ na ise gara aga; ọbụladị dịka o mekwàrà ka a mara na mahadum ahụ so na mahadum nọ n'ezi ihu na mbọ ahụ a na-agba ime ngalaba ọmụmụihe 'Mass Communication' ka ọ bụrụzie isi ngalaba ọmụmụihe a ga-akpọ 'Faculty of Communication and Media Studies' ma nwekwazie ngalaba ọmụmụihe asatọ n'ime ya.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "Dịka ọ na-akpọpụtasị ụfọdụ ihe dị iche iche ngalaba ọmụmụihe ahụ mepụtàgoro n'ime ahọ iri abụọ na ise gara aga nà ihe na-akpa ha ugbua, Ọkammụta Ụzọchukwu mèkwàzịrị ka a mara na ngalaba ọmụmụ ihe ahụ ga-ebidozị ijikọ aka ọnụ, ya na ndị dị iche iche gụrụ akwụkwọ na ngalaba ahụ n'oge mbụ; ma kpọkukwazie onye ọbụla ka o tinye aka n'ọrụ ma tụnyekwa ụtụ nke ya iji gbòó mkpa dị iche iche na-echere ya bụ ngalaba ọmụmụihe ma kwàlitekwa agamnihu ya n'ụzọ pụrụ iche.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "Na nkụzi ya na mmemme ahụ, Oriakụ Kasie Abone nyere nkọwa banyere ngalaba mgbasaozi, kpọpụtasịa ohere ọma dị iche iche dị na ya, ihe iche aka mgba dị na ya na etu a ga-esi gbanahị ya, ma kọwazie mkpà ọ dị inye ndị ntaakụkọ na ndị ọrụ mgbasaozi ọzụzụ kwesiri ekwesi ka ha wee rụọ ọrụ ha nke ọma.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "N'okwu ha n'otu n'otù, onye na-anọchite anya ọgbọ nta nkwàdo mpaghara Ebonyi etiti n'ụlọ omeiwu ala Nigeria, bụ Sinetọ Obinna Ogba; eze ọdịnala obodo Ịgbakwụ, bụ Igwe Ọkammụta Onuorah Nwuneli; onyeisioche otu ndọrọndọrọ 'African Democratic Party (ADC)', bụ Maazị Ralph Okey Nwosu; onye gbapere amụmà ịchụ nta ego na mmemme ahụ, bụ Maazị Godwin Agbasimelo (Oga Ndi Oga), nà ọtụtụ ndị ọzọ sonyere na ya bụ mmemme kèlere ngalaba ọmụmụihe ahụ ma dụọ ụmụakwụkwọ ọdụ ka ha gụsie akwụkwọ ike iji mee nke ọma.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "A nọrọ na mmemme ahụ wee waa achịcha bekee e mere maka ọgbụgba ahọ iri abụọ na ise ahụ, bupụta akwụkwọ 'Unizik Comet Magazine' pụrụ iche e bipụtàrà site n'aka ngalaba ọmụmụihe ahụ; ma nyekwazie ọtụtụ ndị mmadụ onyinye nkwanyeùgwù site n'aka ngalaba ọmụmụihe ahụ. ", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "Ụfọdụ n'ime ndị ahụ e nyere nkwanyeùgwù gụnyèrè nwaanyị mbụ ruru n'ogoogo ọkammụta n'ọmụmụihe 'Mass Communication' na mpaghara ọwụwa anywanwụ Afrịka, bụ Ọkammụta Stella Okunna; Kọmishọna na-ahụ maka agụmakwụkwọ na steeti Anambra, bụ Ọkammụta Kate Omenugha; Ọkammụta Godson Okafor; Sinetọ Obinna Ogba; Dọkịta Nelson Omenugha, tinyere ọtụtụ ndị ọzọ.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "N'ozi ekele ya n'aha ndị òtù ya, nke gụnyere Dokịta Henry Duru, na Dọkịta Nelson Omenugha; onyeisioche òtù ọrụ haziri maka mmemme ahụ, bụ Dọkịta Odogwu Emeka Odogwu kèlèrè ndị dị iche iche sonyere na mmemme ahụ nà ndị tụnyere ụtụ n'otu ụzọ maọbụ nke ọzọ, iji hụ na ya bụ mmemme gara nke ọma.", "author": "Izunna Okafor", "title": "Na Unizik, Ngalaba 'Mass Comm.' Emeela Ncheta Ọgbụgbà Ahọ Iri Abụọ Na Ise", "category": "Akwụkwọ"},
{"text": "Ozi si n'aka ụlọọrụ ahụ na-ahụ maka njem awele n'okporoụzọ n'ala Nigeria, bụ 'Federal Road Safety Corps (FRSC)', ngalaba steeti Anambra na-akọwa na otu nwoke anwụọla n'ihe mberede okporoụzọ dapụtara na steeti ahụ na nsonso a.", "author": "Izunna Okafor", "title": "N'Anambra, Otu Onye Anwụọla n'Ihe Mberede Okporoụzọ", "category": "Akụkọ Ụwa"},
{"text": "Onye jigodi ọkwa ugbua dịka onye na-ahụ maka ịkụziri ọhaneze ihe ha kwesiri ịma n'ụlọọrụ FRSC n'ime steeti ahụ, bụ DRC Margaret B. Onabe bụ ya mere ka ụwa mara nke a site n'ozi ọ kụpụụrụ ndị ntaakụkọ na nsonso a n'Awka bụ isi obodo steeti ahụ.", "author": "Izunna Okafor", "title": "N'Anambra, Otu Onye Anwụọla n'Ihe Mberede Okporoụzọ", "category": "Akụkọ Ụwa"},
{"text": "Dịka o siri kọwaa, ya bụ ihe mberede okporoụzọ dapụtàrà  n'ogologo ụzọ awara-awara ahụ siri Ihiala gaa Onitsha, ma bụrụkwa nke mere n'elekere abụọ nke ehihie ụbọchị Tuzdee.", "author": "Izunna Okafor", "title": "N'Anambra, Otu Onye Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwuru na ya bụ ihe mberede okporoụzọ dapụtara n'etiti onye na-anyà nnukwu ụgbọala 'An Iveco Trailer' (enweghị ákàrà), na nnukwu ụgbọala Mack na-ebu mmanụ (enweghị ákàrà).", "author": "Izunna Okafor", "title": "N'Anambra, Otu Onye Anwụọla n'Ihe Mberede Okporoụzọ", "category": "Akụkọ Ụwa"},
{"text": "DRC Onabe gara n'ihu mee ka a mara na ihe mberede okporoụzọ ahụ mètụtàrà mmadụ anọ, ndị bụ naanị ụmụnwoke, ma kwukwa na otu nwoke n'ime ha nwụrụ, ebe ụmụnwoke atọ ndị ọzọ nwetara mmerụahụ n'ụdị dị icheiche n'ihe mberede okporoụzọ ahụ.", "author": "Izunna Okafor", "title": "N'Anambra, Otu Onye Anwụọla n'Ihe Mberede Okporoụzọ", "category": "Akụkọ Ụwa"},
{"text": "Dịka o siri kọwaa, ọ bụ ịgba oke ọsọ ka e kwuru na ọ bụ ya kpatara ihe mberede okporoụzọ ahụ. Ọ sị na ndị ọnọmgbeomere kwuru na onye kọndọktọ nnukwu ụgbọala Mark ná-ebu mmanụ mapụrụ n'ụgbọala ahụ oge ọ malitere ịtụ égwù na ihe mberede okporoụzọ ahụ na-achọ ịdapụta, o wee danye n'okpuru ụkwụ ụgbọala ahụ, o wee kwọrikọọ ya na ndụ.", "author": "Izunna Okafor", "title": "N'Anambra, Otu Onye Anwụọla n'Ihe Mberede Okporoụzọ", "category": "Akụkọ Ụwa"},
{"text": "E burukwazịrị ndị ahụ ihe mberede ahụ metụtara wee gaa ụlọọgwụ 'Our Lady's of Lourdes' dị nso n'ebe ahụ site n'aka ndị ọrụ FRSC na ndị uweojii, bụ ebe dọkịta nọrọ wee lelechaa ha ahụ ma gbaa akaebe na otu nwoke n'ime ha, bụ onye ahụ mapụrụ n'ụgbọala ahụ anwụọla. A dọnyezịkwara ozu ya n'ụlọ nchekwa ozu dị n'ụlọọgwụ ahụ; ebe ndị ọrụ FRSC na ndị uweojii ahụ gbakwazịrị mbọ bupusie ihe dachisiri ụzọ, iji gbochie inwe agbakata akwụrụ n'ebe ahụ.", "author": "Izunna Okafor", "title": "N'Anambra, Otu Onye Anwụọla n'Ihe Mberede Okporoụzọ", "category": "Akụkọ Ụwa"},
{"text": "N'okwu ya banyere ya bụ ajọ ọdachi, onyeisi ụlọọrụ FRSC na steeti Anambra bụ Maazị Adeoye Irelewuyi dọrọ ndị na-anyà ụgbọala aka na ntị ka ha na-akpachapụ anya oge niile, zèére ịgba oke ọsọ, ma jirikwa nwayọ na uchè na-anyà ụgbọala. ", "author": "Izunna Okafor", "title": "N'Anambra, Otu Onye Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwuru na ọ bụ ịgba oke ọsọ na-ewetakarị ọkà n'ọnụọgụgụ ihe mberede okporo ụzọ na-adapụta aghara aghara na mpaghara ebe dị iche iche steeti ahụ. O chètààrà ha na ojinwanyọ anaghị emerụ ahụ, ma dụọ ha ka ha zèére ịgba oke ọsọ, ọkachasị ugbua a na-achọkwa ịbànye na mmemme ekeresimeesi kpọmkwem.", "author": "Izunna Okafor", "title": "N'Anambra, Otu Onye Anwụọla n'Ihe Mberede Okporoụzọ", "category": "Akụkọ Ụwa"},
{"text": "Dịka ọ na-ekpe ka onye nke nwetara mmerụahụ n'ihe mberede okporo ụzọ ahụ gbakere ngwangwa, CC Irelewuyi kasikwazịrị ezinụlọ onye nke ha nwụrụ anwụ obi, kpee ka Chineke nabata ma nye mkpụrụ obi onye ahụ nwụrụ anwụ ezumike udo", "author": "Izunna Okafor", "title": "N'Anambra, Otu Onye Anwụọla n'Ihe Mberede Okporoụzọ", "category": "Akụkọ Ụwa"},
{"text": "Ka o nwetechaara ọtụtụ mkpesa dị icheiche site n'aka nwunye ya, otu nwoke, Vokin Kusic arụọrọla nwunye ya ụlọ na-atụgharị atụgharị", "author": "Izunna Okafor", "title": "Nwoke Arụọrọla Nwunye Ya Ụlọ Na-Atụgharị Atụgharị Oge O Mechara Ọtụtụ Mkpesa", "category": "Akụkọ Ụwa"},
{"text": "Nwoke ahụ, onye bụkwa mmadụ ji aka ya na-echepụta ma na-arụpụta ihe ọhụrụ, mèrè ka a mara na o teela nwunye ya jiri nyebe ya nsogbu, ma na-ekpesa na etu ihu ụlọ ha dị amasịghị ya maọbụ tọọ ya ụtọ, n'ihi na ọ bụ naanị otu ụdị ihu ka o nwere; ma kwuo na ọ chọrọ ụlọ nwere maọbụ ná-egosi ọtụtụ ihu, bụkwa ebe ọ ga-anọ wee na-elegharị anya, na-ahụ anwụ na ndò na ihe ọbụla ọ chọrọ ịhụ n'otu oge, na-ahụkwa ndị mmadụ  na ụgbọala na-agafe agafè.", "author": "Izunna Okafor", "title": "Nwoke Arụọrọla Nwunye Ya Ụlọ Na-Atụgharị Atụgharị Oge O Mechara Ọtụtụ Mkpesa", "category": "Akụkọ Ụwa"},
{"text": "N'ajụjụọnụ ndị nta akụkọ gbara ya, Maazị Kusic, onye gbara ahọ iri asaa na abụọ kwukwazịrị na ọ bụ mkpesa ahụ na nsogbu ahụ nwunye ya nyegidere mèzịrị o jiri kpebie ma kwe nkwà ịrụrụ ya ụlọ na-atụgharị atụgharị, ka o wee kwụsị inye ya nsogbu, ma nwekwa ike ịdị na-efegharị, na-agbàgharị ma na-atụgharị ụlọ ahụ ka o siri masị ya.", "author": "Izunna Okafor", "title": "Nwoke Arụọrọla Nwunye Ya Ụlọ Na-Atụgharị Atụgharị Oge O Mechara Ọtụtụ Mkpesa", "category": "Akụkọ Ụwa"},
{"text": "Ụlọ ahụ pụ́rụ́ iche bụ nke a rụrụ n'obodo Srbac, dị na mbà 'Bosnia and Herzegovina'. Ọ na-efegharị ruo mita asaa, ma na-agbanwèkwa agbanwe, si n'igosi ugbõ bàá n'igosi ọhịa, si na ya bàá n'igosi mmiri, tinyere ihe ndị ọzọ ụdịdị ya na-egosi oge ọ na-atụgharị.", "author": "Izunna Okafor", "title": "Nwoke Arụọrọla Nwunye Ya Ụlọ Na-Atụgharị Atụgharị Oge O Mechara Ọtụtụ Mkpesa", "category": "Akụkọ Ụwa"},
{"text": "Kusic gara n'ihu kọwaa na ụlọ ahụ ga-atụgharị gburugburu n'ime áwà iri abụọ na anọ ma o jiri nwayọ wee tụgharịa, ma tụgharịa gburugburu zuru òkè n'ime tịnkọm tịnkọm iri abụọ na abụọ ma ọ tụgharịa ngwangwa.", "author": "Izunna Okafor", "title": "Nwoke Arụọrọla Nwunye Ya Ụlọ Na-Atụgharị Atụgharị Oge O Mechara Ọtụtụ Mkpesa", "category": "Akụkọ Ụwa"},
{"text": "O kwuru na ịrụ ụlọ ahụ wèrè ya ahọ isii tupu ọ rụchaa ya, ma e wezùga oge ọ nọ n'ụlọọgwụ anata ọgwụgwọ n'ihi nsogbu o nwere n'óbì. O kwuru na ụlọ ahụ kara ụlọ nkịtị wee sie ike, ọkachasị n'ihe metụtara iguzogide nsogbu ala ọmajijiji na-ebibi ọtụtụ ụlọ nkịtị.", "author": "Izunna Okafor", "title": "Nwoke Arụọrọla Nwunye Ya Ụlọ Na-Atụgharị Atụgharị Oge O Mechara Ọtụtụ Mkpesa", "category": "Akụkọ Ụwa"},
{"text": "Ọ sị na ọ rịọrọ dọkịta ya ka ọ gbatịwanyekwuo ndụ ya ruo (opekatampe) otu ahọ, ka o wee rụtọpụrụ nwunye ya ụlọ ahụ, na ọ bụrụ na ọ nwụrụ, ị mara na o nweghị onye ọbụla ọzọ ga-ama wee rụchapụ ụlọ ahụ.", "author": "Izunna Okafor", "title": "Nwoke Arụọrọla Nwunye Ya Ụlọ Na-Atụgharị Atụgharị Oge O Mechara Ọtụtụ Mkpesa", "category": "Akụkọ Ụwa"},
{"text": "O kwukwazịrị na obi dị ya ụtọ na ọ rụchaala ụlọ ahụ ugbua, ka nwunye ya wee kwụsị inye ya nsogbu.", "author": "Izunna Okafor", "title": "Nwoke Arụọrọla Nwunye Ya Ụlọ Na-Atụgharị Atụgharị Oge O Mechara Ọtụtụ Mkpesa", "category": "Akụkọ Ụwa"},
{"text": "Aka na-achị steeti Anambra bụ Gọvanọ Willie Obianọ adụọla ndị nta akụkọ ọdụ ka ha bụrụ ndị na-agbaso usoro kwesiri ekwesi wee na-arụ ọrụ ha, site n'itinye ọzụzụ e nyere ha n'ọrụ, ya na ikwu nke bụ eziokwu, ọkachasị dịka o siri metụta ikwupụta ihe dị icheiche ọchịchị ya mepụtagoro na steeti ahụ.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Akụkọ Ụwa"},
{"text": "Gọvanọ Obianọ nyere ndụmọdụ a n'okwu ọ gwara ndị nta akụkọ steeti Anambra oge ha gara njem nleta ịmara ka ọrụ si aga n'ebe ahụ ọchịchị ya na-arụ ọdụ ụgbọelu mba ụwa Anambra (a maara dịka 'Anambra International Cargo and Passenger Airport'), bụ nke a na-arụ n'Ụmụeri, n'okpuru ọchịchị ime obodo 'Anambra East'.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Akụkọ Ụwa"},
{"text": "E wezuga ndị òtù ahụ jikọtara ndị nta akụkọ ('Nigeria Union of Journalists, NUJ', ngalabaa steeti Anambra) ndị ọzọ dị icheiche sonyere na njem nleta ahụ gụnyere Kọmishọna ndị uweojii ahụ e wètara ọhụrụ n'Anambra, bụ CP Echeng Echeng; ndị òtù 'Radio Television, Theatre and Arts Workers Union (RATTAWU)' ngalaba steeti Anambra.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Akụkọ Ụwa"},
{"text": " ", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Akụkọ Ụwa"},
{"text": "Ọ bụkwazị Kọmishọna na-ahụ maka ọrụ n'ime steeti Anambra, bụ Maazị Marcel Ifejiofor nà ògbò ya nke na-ahụ maka ewumewu ụlọ, bụ Maazị Mike Okonkwo nabàtàrà ma dugharịa ndị ahụ n'ogige ọdụ ụgbọelu ahụ", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Akụkọ Ụwa"},
{"text": "Ebe dị icheiche e dugharịrị ndị ahụ n'ọdụ ụgbọelu ahụ gụnyere runway, terminal building, tarmac, fire station, trauma center, foyer, main auditorium, na ọtụtụ ebe ndị ọzọ.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Akụkọ Ụwa"},
{"text": "N'okwu ọ gwara ndị nta akụkọ ahụ n'ebe obibi ya dị n'Amawbia, Gọvanọ Obianọ dụrụ ha ọdụ ka ha bụrụ ndị na-ekwu eziokwu oge niile site na mgbasaozi ha; ọbụladị dịka o kwere nkwà na ọ ga-arụchapụ ọrụ dị icheiche o ji n'aka na steeti ahụ tupu ọ rịtuo n'ọkwa ọchịchị n'ahọ ọzọ. O kwere nkwa na ọ bụkwa n'ụlọ ezumeezu mba ụwa ahụ ọchịchị ya na-arụkwa n'Awka bụ isi obodo steeti ahụ ka a ga-anọ wee mee mmemme inyefè ọkwa ọchịchị n'aka onye nke ga-abata abata n'ahọ ọzọ.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Akụkọ Ụwa"},
{"text": "Ọ kpọpụtasịrị ọtụtụ ihe dị icheiche ọchịchị ya mepụtasigoro, ma kwupụtakwa olileanya o nwere na Ọkammụta Chukwuma Soludo ga-enweta mmeri na nhọpụta ahụ a ga-eme n'abalị isii nke ọnwa Nọvemba ahọ a, bido ebe ọ kwọsịrị, ma mekwa nke ọma karịa ya.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Akụkọ Ụwa"},
{"text": "N'okwu nke ha n'otu n'otu n'ebe ahụ, Osote Onyeisi òtù NUJ na mpaghara ndịda-ọwụwa anyanwụ ala Nigeria, bụ Maazị Emma Ifesinachi; na onyeisi òtù RATTAWU n'ụlọ mgbasaozi ABS, bụ Oriakụ Maureen-stone Enujioke kelekwazịrị ma jaa Gọvanọ Obianọ ike maka agadaga ọrụ ọdụ ụgbọelu ahụ na ọrụ ndị ọzọ ọ rụgoro na ndị nke ọ ka na-arụ arụ n'ime steeti ahụ, bụkwazị nke megoro ka steeti ahụ bụrụzie ejiamaatụ. ", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Akụkọ Ụwa"},
{"text": "Ụfọdụ ndị nta akụkọ ndị ọzọ kwuru okwu n'ebe ahụ kèlèkwara ma kpọkuzie ya bụ Gọvanọ ka o jisie ike n'ọrụ.", "author": "Izunna Okafor", "title": "Ndị Nta Akụkọ Agaala Njem Nleta n'Ọdụ Ụgbọelu Anambra", "category": "Akụkọ Ụwa"},
{"text": "Aka na-achị steeti Anambra, bụ Gọvanọ Willie Obianọ na ụfọdụ ndịisi ọchịchị steeti ahụ agaala ebe ahụ ọkụ gbara n'Ahịa Nkwọ Ogbe dị n'Ihiala, n'okpuru ọchịchị Ihiala nke steeti ahụ, iji mara ka ọnọdụ siri gbata kwụrụ n'ebe ahụ, ma kasìkwa ndị ajọ ọnọdụ ahụ metụtara obi.", "author": "Izunna Okafor", "title": "Gọvanọ Obianọ Agaala Njem Nleta Ebe Ahịa Gbara Ọkụ n'Ihiala", "category": "Akụkọ Ụwa"},
{"text": "Ọ dị ncheta na n'ụtụtụ ụbọchị ụka gara aga, ajọ ọkụ ọgbụgba dapụtara na nnukwu ahịa ahụ a na-ere osisi, ákwà, akụrụngwa eketrọniks, ihe nri, na ọtụtụ ihe ndị ọzọ, wee gbaa ya pịàtàà, bibìsiekwa ọtụtụ ihe n'ebe ahụ", "author": "Izunna Okafor", "title": "Gọvanọ Obianọ Agaala Njem Nleta Ebe Ahịa Gbara Ọkụ n'Ihiala", "category": "Akụkọ Ụwa"},
{"text": "Ụfọdụ ndị dị icheiche soro Gọvanọ wee gaa njem nleta ahụ gụnyèrè osote Ọkaokwu ụlọ omeiwu steeti Anambra, bụ Dọkịta Paschal Agbọdike; Kọmishọna na-ahụ maka mgbasaozi, bụ Maazị C-Don Adinuba; Kọmishọna na-ahụ maka ahịa na azụmahịa, bụ Uchenna Okafor; Kọmishọna na-ahụ maka ahụike, bụ Dọkịta Vincent Ọkpala; onyeisi ụlọọrụ nsọnyụọkụ steeti Anambra, bụ Maazị Martin Agbili; onyeisi ndị uweojii steeti Anambra, bụ CP Echeng Eworo, tinyere ọtụtụ ndị ọzọ e ji okwu ha agba izu.", "author": "Izunna Okafor", "title": "Gọvanọ Obianọ Agaala Njem Nleta Ebe Ahịa Gbara Ọkụ n'Ihiala", "category": "Akụkọ Ụwa"},
{"text": "N'okwu ya n'ebe ahụ, Gọvanọ Obianọ kọwara ọkụ ọgbụgba ahụ dịka ajọ ihe ọdachi, guzobekwa òtù ọrụ pụrụ iche maka ime nnyocha banyere ya bụ ọkụ, ihe kpatara ya na ihe dị mkpa ịma banyere ya, ma nyekwa gọọmenti ndụmọdụ ihe a ga-eme banyere ya bụ ọdachi, na ụzọ kacha mma ọ ga-esi nyere ndị ọdachi ahụ metụtara aka, n'ime otu ọnwa na-abịa abịa.", "author": "Izunna Okafor", "title": "Gọvanọ Obianọ Agaala Njem Nleta Ebe Ahịa Gbara Ọkụ n'Ihiala", "category": "Akụkọ Ụwa"},
{"text": " ", "author": "Izunna Okafor", "title": "Gọvanọ Obianọ Agaala Njem Nleta Ebe Ahịa Gbara Ọkụ n'Ihiala", "category": "Akụkọ Ụwa"},
{"text": "Dịka ọ na-enye ndị ahịa ahụ owuweanya na gọọmenti kwụ ha n'azụ, o kwere nkwà na a ga-ebutezị ma kwụba ụgbọala ọrụ nsọnyụọkụ n'ahịa ahụ, iji gbochie ụdị ajọ ọdachi dị etu ahụ ịdapụtakwa ọzọ n'ọdịnihu; ọbụladị dịka ọ gwàkwà ndị ndu ahịa ahụ ka ha wepụta ebe a ga-akwụba ya bụ ụgbọala nsọnyụọkụ ọkpụtọrọkpụ n'ahịa ahụ.", "author": "Izunna Okafor", "title": "Gọvanọ Obianọ Agaala Njem Nleta Ebe Ahịa Gbara Ọkụ n'Ihiala", "category": "Akụkọ Ụwa"},
{"text": "Ndị so n'òtù ahụ e guzobere ọhụrụ maka inyòcha ọkụ ọgbụgba ahụ gụnyere Oriakụ Joy Ulasi (onyeisi), Dọkịta Paschal Adbodike; Maazị Chudi Udemmadu, Kọmishọna Uchenna Okafor, Maazị Ben Chiobi, Maazị Martin Agbili, na onyeisi ahịa ahụ, bụ Maazị Cyril Onyedibe.", "author": "Izunna Okafor", "title": "Gọvanọ Obianọ Agaala Njem Nleta Ebe Ahịa Gbara Ọkụ n'Ihiala", "category": "Akụkọ Ụwa"},
{"text": "Na nkọwa ya banyere nke ahụ, onyeisi ụlọọrụ nsọnyụọkụ steeti Anambra, bụ Maazị Martin Agbili kwuru na ha nwètara òkù ntụmadị n'elekere mbụ nke ime abalị ụbọchị ahụ gbasaara ọkụ ọgbụgba ahụ, bụkwazị nke mere ka ndị ọrụ ya nọ na ngalaba Nnewi jikere onwe ha ngwangwa wee gaba ebe ahụ ozigbo. Ọ kọwakwara na tupu ndị ọrụ ya abịaruo ebe ahụ, ọkụ ahụ agbaala nnukwu ma mebisiekwa ọtụtụ ihe. Kaosiladị, ọ kọwara na o nweghị onye ọbụla tụfuru ndụ ya n'ebe ahụ.", "author": "Izunna Okafor", "title": "Gọvanọ Obianọ Agaala Njem Nleta Ebe Ahịa Gbara Ọkụ n'Ihiala", "category": "Akụkọ Ụwa"},
{"text": "Na ntụnye nke ya, onyeisi ahịa ahụ, bụ Maazị Cyril Onyedibe, bụkwa onye ọkụ gbapịàrà ọdụ ahịa nke ya kpamkpam, kọwàrà na ya bụ ọkụ gbarikọrọ ihe gburu eru ruru nde kwuru nde naịra n'ebe ahụ, ma kọwaa na ọ bụ mmiri ozuzo zoro n'ụtụtụ ahụ nà mgbataọsọ ndị ọrụ nsọyụọkụ mere na ọkụ ahụ agbaraghị bàá n'ebe ndị ọzọ.", "author": "Izunna Okafor", "title": "Gọvanọ Obianọ Agaala Njem Nleta Ebe Ahịa Gbara Ọkụ n'Ihiala", "category": "Akụkọ Ụwa"},
{"text": "O kelekwazịrị Gọvanọ Obianọ maka ọbịbịa ahụ ọ bịara ebe ahụ, òtù ọrụ nnyocha ahụ o guzobere, na nkwà enyemaka o kwere ndị ahịa ahụ; ma kelekwazie ndị ọrụ nsọnyụ ọkụ ahụ maka mgbataọsọ ha, ọbụladị dịka ọ kasìkwara ndị ajọ ọdachi ahụ dakwasịrị obi, kpee ka Chineke nyere ha aka iguzorokwa ọzọ. O kelekwara Chukwu na o nweghị onye ọbụla tụfuru ndụ ya n'ihi ọkụ ọgbụgba ahụ.", "author": "Izunna Okafor", "title": "Gọvanọ Obianọ Agaala Njem Nleta Ebe Ahịa Gbara Ọkụ n'Ihiala", "category": "Akụkọ Ụwa"},
{"text": "Oriakụ Ebelechukwu Obianọ, bụ nwunye aka na-achị steeti Anambra akọwaala inyere ndị ogbenye na ndị ọzọ ụwa na-atụ n'ọnụ aka dịka otu n'ime ụzọ o si agbasa oziọma ma na-etutekwa olileanya dara mbà.", "author": "Izunna Okafor", "title": "Inyere Ndị Mmadụ Aka Na-Atọ M Ụtọ —Oriakụ Obianọ", "category": "Akụkọ Ụwa"},
{"text": "Oriakụ Obianọ kwupụtara nke a oge ọ gara njem n'okpuruọchịchị ime obodo 'Nnewi South', Oyi na Dunukọfịa, bụ njem ọ na-abagide n'okpuruọchịchị ime obodo niile dị na steeti ahụ kwà ahọ ọbụla; ma bụrụkwa nke ọ na-anọ na ya wee na-enyere ndị ụwa na-atụ n'ọnụ aka, na-ekesara ha ihe oriri na ihe enyemaka ndị ọzọ dị icheiche.", "author": "Izunna Okafor", "title": "Inyere Ndị Mmadụ Aka Na-Atọ M Ụtọ —Oriakụ Obianọ", "category": "Akụkọ Ụwa"},
{"text": "Dịka o siri kọwaa n'ebe ahụ, ọ na-atọ ya obi ụtọ oge ọbụla o nyeere ndị mmadụ aka, maka na ọ na-enwe afọojuju na o meela ka ihu ọchị waa ndị ahụ, tute olileanya, maọbụ zọpụtakwa ndụ.", "author": "Izunna Okafor", "title": "Inyere Ndị Mmadụ Aka Na-Atọ M Ụtọ —Oriakụ Obianọ", "category": "Akụkọ Ụwa"},
{"text": "O kwuru na obi na-atọkwa ya ụtọ oge ọbụla o chetere ndị ụwa na-atụ n'ọnụ na etu ya na ha si anọkọrị kemgbe ọtụtụ ahọ gara aga, ma kwuo na anya ha ga-eme ya ma ọ bụrụ na oge ọchịchị di ya bịa na njedobe n'ime ọnwa olenaole na-abịa abịa. O kwere ha nkwà na ọ ga-aga n'ihu inye ha nkwàdo site n'okpuru atụmatụ ọrụ obiebere ya ahụ a maara dịka 'Caring Family Enhancement Initiative (CAFE)' ma ọ bụrụgodi na ọchịchị di ya bịa na njedobe.", "author": "Izunna Okafor", "title": "Inyere Ndị Mmadụ Aka Na-Atọ M Ụtọ —Oriakụ Obianọ", "category": "Akụkọ Ụwa"},
{"text": "Ka ọ na-ekwupụta olileanya o nwere na nwunye gọvanọ ọzọ ga-achị steeti ahụ ma di ya rịtuo n'ọkwa ga-ebidokwa ebe ya onwe ya kwụsịrị; Oriakụ Obianọ kpọkuzịkwara ndị Anambra ka ha kwàdo ma tụnyere otu ndọrọndọrọ  'All Progressive Grand Alliance (APGA)' na onye ahọ ji aha otu ndọrọndọrọ ahụ were azọ ọkwa gọvanọ steeti ahụ na nhọpụta ahụ a ga-eme n'abalị isii nke ọnwa Nọvemba ahọ a, n'ihi na nwa amadi ahụ bụ Ọkammụta Chukwuma Soludo tozuru oke ma nwekwa ihe a chọrọ iji kwàlitekwuo ọnọdụ mmepe steeti ahụ malite n'ebe Gọvanọ Obianọ ga-akwụsị.", "author": "Izunna Okafor", "title": "Inyere Ndị Mmadụ Aka Na-Atọ M Ụtọ —Oriakụ Obianọ", "category": "Akụkọ Ụwa"},
{"text": "N'okwu ha n'otu n'otu, Kọmishọna na-ahụ maka ọdịmma na ihe metụtara ụmụaka na ụmụnwaanyị, bụ Ndidi Mezue; Kọmishọna na-ahụ maka ahịa na azụmahịa, bụ Maazị Uchenna Okafor; onye na-anọchite anya ọgbọ nta nkwàdo 'Nnewi South' nke mbụ n'ụlọ omeiwu steeti ahụ, bụ Maazị Sunny Ozobịalu kelere Oriakụ Obianọ maka ọmarịcha ọrụ ọ na-arụ na etu o siri kwee ka Chineke jiri ya na-akwara ngwaọrụ ma na-etinye ọchị n'ihu ụmụ mmadụ. Ha gbakwara akaebe na Oriakụ Obianọ emepụtela ọtụtụ ezi ihe site n'okpuru atụmatụ ọrụ obiebere ya ahụ, ma gbàá ya ume ka o jide ka o ji.", "author": "Izunna Okafor", "title": "Inyere Ndị Mmadụ Aka Na-Atọ M Ụtọ —Oriakụ Obianọ", "category": "Akụkọ Ụwa"},
{"text": "Na ntụnye nke ha n'otu n'otu, ndịisi oche nchere oge n'okpuruọchịchị ime obodo atọ ahụ, bụ Injinia Chieloka Okoye nke okpuruọchịchị 'Nnewi South'; Injinia Nnamdi Nwadiogbu nke okpuruọchịchị Oyi; na Maazị Emeka Chinweze nke okpuruọchịchị Dunukọfịa kọwara na ọrụ obiebere ahụ Oriakụ Obianọ na-arụ aghọọla nnukwu atụmatụ ma bụrụkwazie nke o si na ya achụ ụbịam ọsọ ụkwụ eru ala na ndụ ụmụ mmadụ.", "author": "Izunna Okafor", "title": "Inyere Ndị Mmadụ Aka Na-Atọ M Ụtọ —Oriakụ Obianọ", "category": "Akụkọ Ụwa"},
{"text": "Ha kpekwazịrị ka Chineke gaa n'ihu ịgba ya ume na ịkwụghachi ya mmaji kwuru mmaji.", "author": "Izunna Okafor", "title": "Inyere Ndị Mmadụ Aka Na-Atọ M Ụtọ —Oriakụ Obianọ", "category": "Akụkọ Ụwa"},
{"text": "A nọrọ na mmemme ahụ wee kesàá ihe oriri, ihe nkwàdo na ihe enyemaka dị icheiche nyegara ọtụtụ ndị ụwa na-atụ n'ọnụ, ndị ogbenye, ndị ọlụsị na ndị ọzọ ọnọdụ dịịrị añaa.", "author": "Izunna Okafor", "title": "Inyere Ndị Mmadụ Aka Na-Atọ M Ụtọ —Oriakụ Obianọ", "category": "Akụkọ Ụwa"},
{"text": "Ụfọdụ ndị obodo Ikot Obio Atai dị n'okpuruọchịchị Itu nke steeti Akwa Ibom ahapụla ụlọ ha ma rie mbọmbọ ọsọ maka ndụ ha, ka ijummiri wakpòrò ụlọ ha dị icheiche ma tochie ebe niile.", "author": "Izunna Okafor", "title": "Ijummiri Achụpụla Onyeisi Obodo Na Ụfọdụ Ndị Obodo Ya n'Ụlọ", "category": "Akụkọ Ụwa"},
{"text": "Ọtụtụ ndị obodo ahụ, ndị enweghị ego ịkwagharị n'ụlọ ọzọ, bụkwàzị ndị a hụrụ ka ha na-eji ihe ekupusi mmiri n'ụlọ ha oge ọbụla, ọkachasị oge mmiri zoro.", "author": "Izunna Okafor", "title": "Ijummiri Achụpụla Onyeisi Obodo Na Ụfọdụ Ndị Obodo Ya n'Ụlọ", "category": "Akụkọ Ụwa"},
{"text": "Akụkọ kọrọ na ya bụ ijummiri achụpụla onyeisi obodo Obong Mkpong n'ụlọ ya, ya na ọtụtụ ụmụafọ obodo ahụ ruru narị ise n'ọnụọgụgụ n'ihi na mmiri etokpòla ụlọ karịrị otu narị na iri abụọ n'ọnụọgụgụ na mpaghara ebe ahụ.", "author": "Izunna Okafor", "title": "Ijummiri Achụpụla Onyeisi Obodo Na Ụfọdụ Ndị Obodo Ya n'Ụlọ", "category": "Akụkọ Ụwa"},
{"text": "Otu onye bi na mpaghara ma bụrụkwa otu onye n'ime ndị ijummiri ahụ wakpòrò ụlọ ha, bụ Maazị Ekpe Sunday, kwuru na mmiri na-etoju n'ime ụlọ ya oge ọbụla mmiri zoro. O kwukwara na ọ kà bi n'ebe ahụ n'ihi na o nweghị ego iji rụọ maọbụ kwaje n'ụlọ ọzọ, nke mezịrị o ji ka biri n'ebe ahụ ma jiri ihe na-ekusi mmiri n'ime ụlọ ya oge ọbụla mmiri na-ezo.", "author": "Izunna Okafor", "title": "Ijummiri Achụpụla Onyeisi Obodo Na Ụfọdụ Ndị Obodo Ya n'Ụlọ", "category": "Akụkọ Ụwa"},
{"text": "N'okwu nke ya, otu onye ọzọ ajọ ọnọdụ ahụ metụtara, ma bụrụkwa onye na-ere garrị, bụ Mercy kwara arịrị na ijummiri ahụ metụtara ha n'ụdị dị ukwuu ma metụtakwa ahịa  ha n'ihi na ụmụakwụkwọ mahadum UNIUYO bigasị na mpaghara ahụ apụọla n'ihi ijummiri ahụ, nke mezịrị ka azụmahịa ha maa afọ n'ala, maka na ọ bụ ụmụakwụkwọ ahụ kacha agba ha aka ahịa na garrị ebe ahụ.", "author": "Izunna Okafor", "title": "Ijummiri Achụpụla Onyeisi Obodo Na Ụfọdụ Ndị Obodo Ya n'Ụlọ", "category": "Akụkọ Ụwa"},
{"text": "Onyeisi ọchịchị obodo ahụ, Maazị Mkpong kwuru na nsogbu ijummiri ahụ agafeela ihe obodo ahụ ga-egbònwu, ma mekwa ka a mara na ọ bụ kemgbe ahọ 1999 ka ha jiri wee debe akwụkwọ ma rịọba enyemaka gọọmenti banyere nsogbu ahụ, mana o nwebeghị ihe e mere kemgbe ahụ.", "author": "Izunna Okafor", "title": "Ijummiri Achụpụla Onyeisi Obodo Na Ụfọdụ Ndị Obodo Ya n'Ụlọ", "category": "Akụkọ Ụwa"},
{"text": "Ọ kpọkukwazịrị gọọmenti na aka na-achị steeti ahụ, bụ Gọvanọ  Emmanuel Udom, maka na nsogbu ahụ akarịala.", "author": "Izunna Okafor", "title": "Ijummiri Achụpụla Onyeisi Obodo Na Ụfọdụ Ndị Obodo Ya n'Ụlọ", "category": "Akụkọ Ụwa"},
{"text": "N'okwu ya banyere nke ahụ, onye na-anọchite anya ọgbọ nta nkwàdo Itu n'ụlọ omeiwu steeti ahụ, bụ Kufre Edidem kpọpụtasịkwara ọtụtụ mbọ dị icheiche ọ gbagoro dịka onye ọrụ gọọmenti iji weta nsogbu ahọ n'isi njedobe, bụkwa nke amịtaghị mkpụrụ ọbụla wee ruo taa. Ọ kpọkuzịrị gọọmentị na ụlọọrụ 'National Emergency Management Agency (NEMA)' ka ha mee ngwangwa gbata ọsọ enyemaka n'ebe ahụ ngwangwa.", "author": "Izunna Okafor", "title": "Ijummiri Achụpụla Onyeisi Obodo Na Ụfọdụ Ndị Obodo Ya n'Ụlọ", "category": "Akụkọ Ụwa"},
{"text": "Ọchịchị steeti Anambra ekwupùtela na ọ bụ ụbọchị Satọdee, bụ abalị iri atọ nke ọnwa Ọktooba ahọ a ka a ga-agbape ọdụ ụgbọelu mba ụwa Anambra ahụ a rụrụ n'Ụmụeri, dị n'okpuruọchịchị ime obodo Anambra East, ka o wee malite ọrụ ibu ndị mmadụ na ngwaahịa n'uju.", "author": "Izunna Okafor", "title": "A Ga-Agbape Ọdụ Ụgbọelu Anambra Echi", "category": "Akụkọ Ụwa"},
{"text": "Ya bụ ọdụ ụgbọelu bụ nkè a rụrụ n'ime ọnwa iri na ise site n'aka gọọmenti nọ ugbua na steeti Anambra, ka ọ gachaara ọtụtụ ahọ steeti ahụ jiri rọba nrọ inwe ọdụ ụgbọelu, bụkwazị nke mechaara wee pụta ìhè.", "author": "Izunna Okafor", "title": "A Ga-Agbape Ọdụ Ụgbọelu Anambra Echi", "category": "Akụkọ Ụwa"},
{"text": "N'okwu ya banyere nke ahụ, aka na-achị steeti ahụ, bụ Gọvanọ Obianọ kèlèrè isi ọchịchị ụlọọrụ 'Nigerian Civil Aviation Authority (NCAA)', ụlọọrụ 'Federal Airports Authority of Nigeria (FAAN)' na ụfọdụ ụlọọrụ ndị ọzọ maka nkwàdo ha iji hụ na nrọ ahụ pụtàrà ihe", "author": "Izunna Okafor", "title": "A Ga-Agbape Ọdụ Ụgbọelu Anambra Echi", "category": "Akụkọ Ụwa"},
{"text": "O kèlèkwàrà Ndị Anambra maka ezi ntụkwasịobi ha nwere n'ọchịchị ya nà nkwàdo pụrụ iche ha na-enye ya kemgbe o jiri bata n'ọkwa ọchịchị.", "author": "Izunna Okafor", "title": "A Ga-Agbape Ọdụ Ụgbọelu Anambra Echi", "category": "Akụkọ Ụwa"},
{"text": "O kwupụtara obi ụtọ ya ma nyekwa Chineke ekele banyere etu o siri malite ma rụchaa ya bụ ọdụ ụgbọelu n'ime ọnwa olenaole, ma kọwaa na nke ahụ egosipụtakwala ọzọ na ọchịchị ya bụ ekwueme, n'ihi na o mezuputela nkwà ahụ o kwere ha ịrụrụ ha ọdụ ụgbọelu.", "author": "Izunna Okafor", "title": "A Ga-Agbape Ọdụ Ụgbọelu Anambra Echi", "category": "Akụkọ Ụwa"},
{"text": "Dịka ọ na-akpọku ọhaneze ka ha bịa sonye na mmemme mgbape ọdụ ụgbọelu ahụ a ga-eme ụbọchị Satọdee; o kwukwara na a ga-arụchapụ ma gbapee ogige ụlọ ezumeezu mba ụwa ahụ, bụ 'International Conference Centre' a  na-arụkwa n'ime steeti ahụ ugbua ma bụrụkwa nke ọrụ na-akụrụzị ọnụ na ya ugbua. Ya bụ ogige ka e kwuru na ọ pụrụ ịbàtà mmadụ ruru puku iri n'ọnụọgụgụ otu oge.", "author": "Izunna Okafor", "title": "A Ga-Agbape Ọdụ Ụgbọelu Anambra Echi", "category": "Akụkọ Ụwa"},
{"text": "Gọvanọ Obianọ kọwakwazịrị na mgbape ahụ a ga-agbape ọdụ ụgbọelu ahụ, nà mmepe a ga-emepe ogige ụlọ ezumeezu ahụ ga-enye aka nke ukwuu n'ịkwàlite ọnụọego, ọnọdụ akụnụba, ọnọdụ azụmahịa na ọnọdụ mmepe steeti ahụ ka ọ nọrọ n'ogoogo dị elu.", "author": "Izunna Okafor", "title": "A Ga-Agbape Ọdụ Ụgbọelu Anambra Echi", "category": "Akụkọ Ụwa"},
{"text": "Ụmụnwoke ruru iri atọ n'ọnụọgụgụ nọrọ na nsonso a wee gbanahị ọnwụ mberede káárá ịtā isi ha, oge ihe mberede okporoụzọ dapụtara n'Awka bụ isi obodo steeti Anambra.", "author": "Izunna Okafor", "title": "Mmadụ 35 Agbanaị́la Ọnwụ Ike, Kà Ihe Mberede Okporoụzọ Mere n'Awka", "category": "Akụkọ Ụwa"},
{"text": "Onye jigodi ọkwa ugbua dịka onye na-ahụ maka mgbasaozi na mmekọrịta ọhaneze na ụlọọrụ 'Federal Road Safety Corps (FRSC)' n'ime steeti Anambra, bụ DRC Margaret B. Onabe kwupụtara nke a site n'ozi ọ kụpụụrụ ndị nta akụkọ na nsonso a.", "author": "Izunna Okafor", "title": "Mmadụ 35 Agbanaị́la Ọnwụ Ike, Kà Ihe Mberede Okporoụzọ Mere n'Awka", "category": "Akụkọ Ụwa"},
{"text": "O mere ka a mara na ihe mberede okporoụzọ ahụ dapụtara na mpaghara njikọụzọ 'UNUZIK Junction' nke okporoụzọ awara-awara ahụ siri Enugu gaa Ọnịtsha, ma bụrụkwa nke metụtara ụgbọala anọ.", "author": "Izunna Okafor", "title": "Mmadụ 35 Agbanaị́la Ọnwụ Ike, Kà Ihe Mberede Okporoụzọ Mere n'Awka", "category": "Akụkọ Ụwa"},
{"text": "Dịka o siri kọwaa, ụgbọala anọ ahụ ihe mberede okporoụzọ metụtara gụnyèrè ụgbọala bọọsụ 'Toyota Hiace' nwere ákàrà ENU 830 ZX, ụgbọala Nissan Bọọsụ nwere akàrà UKP 397 YP, nnukwu ụgbọala Tippa nwere ákàrà FGG 391 ZV, na nnukwu ụgbọala gwongworo M/Benz e ji ebu ibu nwéré akàrà AKD 366 XJ.", "author": "Izunna Okafor", "title": "Mmadụ 35 Agbanaị́la Ọnwụ Ike, Kà Ihe Mberede Okporoụzọ Mere n'Awka", "category": "Akụkọ Ụwa"},
{"text": "Ọgara n'ihu kọwaa na mmadụ iri atọ na ise niile nọcha n'ime ụgbọala ndị ahụ bụcha ụmụnwoke, ma gbakwa akaebe na o nweghị onye ọbụla n'ime ndị ha nwetara mmerụahụ maọbụ tụfuo ndụ ya n'ihe mberede okporoụzọ ahụ.", "author": "Izunna Okafor", "title": "Mmadụ 35 Agbanaị́la Ọnwụ Ike, Kà Ihe Mberede Okporoụzọ Mere n'Awka", "category": "Akụkọ Ụwa"},
{"text": "O mekwara ka a mara na ndị ọrụ FRSC gbaara gaba ebe ahụ ozigbo ha nwetara ozi banyere ihe mberede okporoụzọ ahụ, ma nyekwazie aka bughasịa ụgbọala ahụ na ihe ndị ọzọ dachisiri ụzọ n'ebe ahụ iji gbochie inwe agbakata akwụrụ n'okporoụzọ ahụ.", "author": "Izunna Okafor", "title": "Mmadụ 35 Agbanaị́la Ọnwụ Ike, Kà Ihe Mberede Okporoụzọ Mere n'Awka", "category": "Akụkọ Ụwa"},
{"text": "N'okwu nke ya banyere ihe mberede okporoụzọ ahụ, onyeisi ụlọọrụ FRSC na steeti Anambra, bụ CC Adeoye Irelewuyi kelere Chineke na o nweghị onye ọbụla n'ime ndị ahụ nwetere mmerụahụ maọbụ tụfuo ndụ ha n'ihe ọdàchi okporoụzọ ahụ.", "author": "Izunna Okafor", "title": "Mmadụ 35 Agbanaị́la Ọnwụ Ike, Kà Ihe Mberede Okporoụzọ Mere n'Awka", "category": "Akụkọ Ụwa"},
{"text": "O nyekwazịrị ndị na-anyà ụgbọala ndụmọdụ ka ha zèéré ịgba oke ọsọ, n'ihi na ọ bụ ya na-ewètekarị ihe mberede okporụzọ; ọbụladị dịka ọ kpọkukwara ha ka ha na-erube isi nye iwu na-achị okporoụzọ oge ọbụla ha nọ̀ n'okporoụzọ.", "author": "Izunna Okafor", "title": "Mmadụ 35 Agbanaị́la Ọnwụ Ike, Kà Ihe Mberede Okporoụzọ Mere n'Awka", "category": "Akụkọ Ụwa"},
{"text": "Ozi si n'aka ụlọọrụ ahụ na-ahụ maka njem awele n'okporoụzọ n'ala Nigeria, bụ 'Federal Road Safety Corps (FRSC)', ngalaba steeti Anambra na-akọwa na otu nwoke anwụọla n'ihe mberede okporoụzọ dapụtara na steeti ahụ na nsonso a.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "Onye jigodi ọkwa ugbua dịka onye na-ahụ maka ịkụziri ọhaneze ihe ha kwesiri ịma n'ụlọọrụ FRSC n'ime steeti ahụ, bụ DRC Margaret B. Onabe bụ ya mere ka ụwa mara nke a site n'ozi ọ kụpụụrụ ndị ntaakụkọ na nsonso a n'Awka bụ isi obodo steeti ahụ.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "Dịka o siri kọwaa, ya bụ ihe mberede okporoụzọ dapụtàrà na mpaghara Okeọhịa, nke okporoụzọ awara-awara ahụ siri Ihiala gaa Owerri, ma bụrụkwa nke metụtara ụgbọala abụọ, nke gụnyere ụgbọala bọọsụ na-ebu ndị njem (nwere akara NKK-314-VT), nà ụgbọala gwongworo enweghị akara.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwuru na ndị ọnọmgbeomere kọwàrà na ọ bụ ịgba oke ọsọ kpatara ihe mberede okporoụzọ ahụ.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "Ọ kọwakwara na onye na-anyà ụgbọala bọọsụ ahụ bù mmanụ agbidi e zuru n'ohi wee na-agba oke ọsọ, nke mezịrị na o nweghịzị ike ijidenwuzị̀ ụgbọala ya, o wee jiri ọsọ ahụ gbakwuru ma suo otu nnukwu ụgbọala gwongworo ahụ nọọrọ onwe ya.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwukwara na ngwangwa onye nwe ụgbọala gwongworo ahụ chọpụtara ihe mere, o jiri ọsọ ozigbo makpuo n'ime ụgbọala ya, ma nyàrá ya rie mbọmbọ ọsọ, nke mezịrị na ndị nọ ebe ahụ enweghịzị ike ihụ maọbụ nweta ozi ọbụla banyere ya maọbụ ụgbọala ya.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "DRC Onabe gakwazịrị n'ihu kwuo na mmadụ ise nọ̀ n'ime ụgbọala bọọsụ ahụ oge ya bụ ihe mberede okporoụzọ dapụtara, nke gụnyere ụmụnwoke anọ na otu nwaanyị.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "Ọ kọwakwara na otu onye n'ime ụmụnwoke anọ ahụ, bụ onye nke nya ụgbọala ahụ oge ahụ nwụrụ ozigbo ozigbo ahụ ya bụ ihe mberede mere, ma bụrụkwazie onye a dọnyere ozu ya n'ụlọ nchekwa ozu 'Our Lady's Mortuary Ihiala' oge dọkịta nọ n'ọrụ ebe ahụ lelechaara ya ahụ wee gbaa akaebe na ọ nwụọla.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwuru na ndị ọrụ FRSC na ndị uweojii si na mpaghara Ihiala gbàsikwazịrị mbọ ike ma bupù ụgbọala ahụ n'ụzọ, iji hụ na e nweghị 'agbakata akwụrụ' n'okporoụzọ ahụ", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "N'okwu nke ya banyere ihe mberede okporoụzọ ahụ, onyeisi ụlọọrụ FRSC na steeti Anambra bụ Maazị Adeoye Irelewuyi dọrọ ndị na-anyà ụgbọala aka na ntị ka ha na-akpachapụ anya oge niile, zèére ịgba oke ọsọ, ma jirikwa nwayọ na uchè na-anyà ụgbọala. ", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwuru na ọ bụ ịgba oke ọsọ na-ewetakarị ọkà n'ọnụọgụgụ ihe mberede okporo ụzọ na-adapụta aghara aghara na mpaghara ebe dị iche iche steeti ahụ. O chètààrà ha na oji nwanyọ anaghị emerụ ahụ, ma dụọ ha ka ha zèére ịgba oke ọsọ, ọkachasị ugbua a na-achọkwa ịbànye na mmemme ekeresimeesi kpọmkwem.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "CC Irelewuyi kasikwazịrị ezinụlọ onye nke ha nwụrụ anwụ obi, kpee ka Chineke nabata ma nye mkpụrụ obi onye ahụ nwụrụ anwụ ezumike udo.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "Ozi si n'aka ụlọọrụ ahụ na-ahụ maka njem awele n'okporoụzọ n'ala Nigeria, bụ 'Federal Road Safety Corps (FRSC)', ngalaba steeti Anambra na-akọwa na otu nwoke anwụọla n'ihe mberede okporoụzọ dapụtara na steeti ahụ na nsonso a.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "Onye jigodi ọkwa ugbua dịka onye na-ahụ maka ịkụziri ọhaneze ihe ha kwesiri ịma n'ụlọọrụ FRSC n'ime steeti ahụ, bụ DRC Margaret B. Onabe bụ ya mere ka ụwa mara nke a site n'ozi ọ kụpụụrụ ndị ntaakụkọ na nsonso a n'Awka bụ isi obodo steeti ahụ.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "Dịka o siri kọwaa, ya bụ ihe mberede okporoụzọ dapụtàrà na mpaghara Okeọhịa, nke okporoụzọ awara-awara ahụ siri Ihiala gaa Owerri, ma bụrụkwa nke metụtara ụgbọala abụọ, nke gụnyere ụgbọala bọọsụ na-ebu ndị njem (nwere akara NKK-314-VT), nà ụgbọala gwongworo enweghị akara.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwuru na ndị ọnọmgbeomere kọwàrà na ọ bụ ịgba oke ọsọ kpatara ihe mberede okporoụzọ ahụ.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "Ọ kọwakwara na onye na-anyà ụgbọala bọọsụ ahụ bù mmanụ agbidi e zuru n'ohi wee na-agba oke ọsọ, nke mezịrị na o nweghịzị ike ijidenwuzị̀ ụgbọala ya, o wee jiri ọsọ ahụ gbakwuru ma suo otu nnukwu ụgbọala gwongworo ahụ nọọrọ onwe ya.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwukwara na ngwangwa onye nwe ụgbọala gwongworo ahụ chọpụtara ihe mere, o jiri ọsọ ozigbo makpuo n'ime ụgbọala ya, ma nyàrá ya rie mbọmbọ ọsọ, nke mezịrị na ndị nọ ebe ahụ enweghịzị ike ihụ maọbụ nweta ozi ọbụla banyere ya maọbụ ụgbọala ya.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "DRC Onabe gakwazịrị n'ihu kwuo na mmadụ ise nọ̀ n'ime ụgbọala bọọsụ ahụ oge ya bụ ihe mberede okporoụzọ dapụtara, nke gụnyere ụmụnwoke anọ na otu nwaanyị.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "Ọ kọwakwara na otu onye n'ime ụmụnwoke anọ ahụ, bụ onye nke nya ụgbọala ahụ oge ahụ nwụrụ ozigbo ozigbo ahụ ya bụ ihe mberede mere, ma bụrụkwazie onye a dọnyere ozu ya n'ụlọ nchekwa ozu 'Our Lady's Mortuary Ihiala' oge dọkịta nọ n'ọrụ ebe ahụ lelechaara ya ahụ wee gbaa akaebe na ọ nwụọla.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwuru na ndị ọrụ FRSC na ndị uweojii si na mpaghara Ihiala gbàsikwazịrị mbọ ike ma bupù ụgbọala ahụ n'ụzọ, iji hụ na e nweghị 'agbakata akwụrụ' n'okporoụzọ ahụ", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "N'okwu nke ya banyere ihe mberede okporoụzọ ahụ, onyeisi ụlọọrụ FRSC na steeti Anambra bụ Maazị Adeoye Irelewuyi dọrọ ndị na-anyà ụgbọala aka na ntị ka ha na-akpachapụ anya oge niile, zèére ịgba oke ọsọ, ma jirikwa nwayọ na uchè na-anyà ụgbọala. ", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwuru na ọ bụ ịgba oke ọsọ na-ewetakarị ọkà n'ọnụọgụgụ ihe mberede okporo ụzọ na-adapụta aghara aghara na mpaghara ebe dị iche iche steeti ahụ. O chètààrà ha na oji nwanyọ anaghị emerụ ahụ, ma dụọ ha ka ha zèére ịgba oke ọsọ, ọkachasị ugbua a na-achọkwa ịbànye na mmemme ekeresimeesi kpọmkwem.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "CC Irelewuyi kasikwazịrị ezinụlọ onye nke ha nwụrụ anwụ obi, kpee ka Chineke nabata ma nye mkpụrụ obi onye ahụ nwụrụ anwụ ezumike udo.", "author": "Izunna Okafor", "title": "N'Anambra, Otu Onye Bu Mmanụ E Zuru Ezu Agba Ọsọ Anwụọla n'Ihe Mberede Okporoụzọ", "category": "Akụkọ Ụwa"},
{"text": "Si n'aka Izunna Okafor", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "Igbo sị na ọ bụ ihe nnekwu ọkụkọ nwere ka o ji emere okeọkpa ọgọ, ma sịkwa na ọ na-abụ e jikọọ aka buo ozu enyī, ọ dị mfe.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "N'ịgbaso nke a, ótù ụlọọrụ nnọrọonwe a maara dịka 'Procter And Gamble Limited' ebunyela gọọmenti steeti Anambra ihe e ji awàchi ụmụaka íkè (bụ 'pampers' n'asụsụ bekee), nke ọnụọgụgụ ya ruru otu narị puku na iri abụọ, ka e késàárá ụlọ ahụike steeti ahụ, ụlọọrụ na-ahụ maka ihe metụtara ụmụaka na ụmụnwaanyị na steeti ahụ, ògìgè ụmụaka enweghị nne na nna, nakwa òtù ọrụ obi ebere bụ 'Caring Family Enhancement Initiative (CAFE)'.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "Mmemme nnyefè ihe ahụ bụ nke weere ọnọdụ n'obi gọọmenti dị n'Awka bụ isi obodo steeti ahụ, ma bụrụkwa nke ụfọdụ ndị selitere isi n'ọrụ gọọmenti steeti ahụ sònyèrè na ya.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "N'okwu ya oge ọ na-enyefè ihe ahụ n'aka gọọmenti, onye duru ụlọọrụ ahụ wee bịa ya bụ njem, ma bụrụkwa nnukwu onyemaka pụrụ iche nye Gọvanọ Willie Obianọ n'ihe gbasaara mgbasaozi na ijikwà  oyinyò, bụ Maazị Chika Ibeneme kọwàrà na ụlọọrụ ahụ butèrè ihe ndị ahụ dịka ótù ụzọ isi tụnye ụtụ nke ha n'ịkwàdò gọọmenti n'agha ahụ ọ na-ebu megide ọrịa nje korona n'ime steeti ahụ.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "O kèlèrè ọchịchị steeti Anambra na mbọ ọ na-agba nmegide ọrịa ahụ, nakwà ùsòrò bụ ịgbà o si eme nke ahụ. Ọ fọkwàrà ekele n'ụkpa wee bunye aka na-achị steeti ahụ bụ Gọvanọ Obianọ maka ọmarịcha atụmatụ ahụike o ji n'aka na steeti ahụ, nakwa etu o sigoro nwògharịa ma mee ka ngalaba ahụike na ngalaba niile steeti ahụ bụrụ eji ama atụ. Ọ rịọkwazịrị ya bụ Gọvanọ ka o jisie ike n'ọrụ.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "Na nzaghachi ya oge ọ na-anabata ihe ndị ahụ n'aha gọọmenti, ọdeakwụkwọ izugbe steeti ahụ, bụ Ọkammụta Solo Chukwulobelụ kèlèrè ụlọọrụ ahụ maka nkwàdo ahụ na nkwàdo nke ha nyebụrụ n'oge mbụ, bụ nke gosiri na ha nụrụ ma zakwa òkù ahụ gọọmenti kpọrọ maka nkwàdo na enyemaka site n'aka ọhaneze na ụlọọrụ dị iche iche n'ihi ọrịa nje korona. ", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "O mere ka a mara na site na nkwàdo ahụ ndị mmadụ, òtù na ụlọọrụ dị iche iche nyegoro gọọmenti steeti ahụ, na gọọmenti wàtàrà ọgọdọ ibuso ọrịa ahụ agha, ma kpọpụtasịa ụfọdụ ihe dị iche iche gọọmenti megoro n'ibuso ọrịa ahụ agha.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "O kelekwazịrị ụlọọrụ ndị ọzọ nyegoro gọọmenti nkwàdo n'ụzọ dị iche iche, ma kwezie nkwà na gọọmenti agaghị ada mbà n'ịchụ ọrịa ahụ ọsọ na steeti ahụ, ọbụnadị ugbua e mepechagoro ụfọdụ ihe dị iche iche e mechiri emechi n'oge mbụ na steeti ahụ n'ihi ọrịa ahụ.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "Si n'aka Izunna Okafor", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "Igbo sị na ọ bụ ihe nnekwu ọkụkọ nwere ka o ji emere okeọkpa ọgọ, ma sịkwa na ọ na-abụ e jikọọ aka buo ozu enyī, ọ dị mfe.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "N'ịgbaso nke a, ótù ụlọọrụ nnọrọonwe a maara dịka 'Procter And Gamble Limited' ebunyela gọọmenti steeti Anambra ihe e ji awàchi ụmụaka íkè (bụ 'pampers' n'asụsụ bekee), nke ọnụọgụgụ ya ruru otu narị puku na iri abụọ, ka e késàárá ụlọ ahụike steeti ahụ, ụlọọrụ na-ahụ maka ihe metụtara ụmụaka na ụmụnwaanyị na steeti ahụ, ògìgè ụmụaka enweghị nne na nna, nakwa òtù ọrụ obi ebere bụ 'Caring Family Enhancement Initiative (CAFE)'.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "Mmemme nnyefè ihe ahụ bụ nke weere ọnọdụ n'obi gọọmenti dị n'Awka bụ isi obodo steeti ahụ, ma bụrụkwa nke ụfọdụ ndị selitere isi n'ọrụ gọọmenti steeti ahụ sònyèrè na ya.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "N'okwu ya oge ọ na-enyefè ihe ahụ n'aka gọọmenti, onye duru ụlọọrụ ahụ wee bịa ya bụ njem, ma bụrụkwa nnukwu onyemaka pụrụ iche nye Gọvanọ Willie Obianọ n'ihe gbasaara mgbasaozi na ijikwà  oyinyò, bụ Maazị Chika Ibeneme kọwàrà na ụlọọrụ ahụ butèrè ihe ndị ahụ dịka ótù ụzọ isi tụnye ụtụ nke ha n'ịkwàdò gọọmenti n'agha ahụ ọ na-ebu megide ọrịa nje korona n'ime steeti ahụ.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "O kèlèrè ọchịchị steeti Anambra na mbọ ọ na-agba nmegide ọrịa ahụ, nakwà ùsòrò bụ ịgbà o si eme nke ahụ. Ọ fọkwàrà ekele n'ụkpa wee bunye aka na-achị steeti ahụ bụ Gọvanọ Obianọ maka ọmarịcha atụmatụ ahụike o ji n'aka na steeti ahụ, nakwa etu o sigoro nwògharịa ma mee ka ngalaba ahụike na ngalaba niile steeti ahụ bụrụ eji ama atụ. Ọ rịọkwazịrị ya bụ Gọvanọ ka o jisie ike n'ọrụ.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "Na nzaghachi ya oge ọ na-anabata ihe ndị ahụ n'aha gọọmenti, ọdeakwụkwọ izugbe steeti ahụ, bụ Ọkammụta Solo Chukwulobelụ kèlèrè ụlọọrụ ahụ maka nkwàdo ahụ na nkwàdo nke ha nyebụrụ n'oge mbụ, bụ nke gosiri na ha nụrụ ma zakwa òkù ahụ gọọmenti kpọrọ maka nkwàdo na enyemaka site n'aka ọhaneze na ụlọọrụ dị iche iche n'ihi ọrịa nje korona. ", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "O mere ka a mara na site na nkwàdo ahụ ndị mmadụ, òtù na ụlọọrụ dị iche iche nyegoro gọọmenti steeti ahụ, na gọọmenti wàtàrà ọgọdọ ibuso ọrịa ahụ agha, ma kpọpụtasịa ụfọdụ ihe dị iche iche gọọmenti megoro n'ibuso ọrịa ahụ agha.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "O kelekwazịrị ụlọọrụ ndị ọzọ nyegoro gọọmenti nkwàdo n'ụzọ dị iche iche, ma kwezie nkwà na gọọmenti agaghị ada mbà n'ịchụ ọrịa ahụ ọsọ na steeti ahụ, ọbụnadị ugbua e mepechagoro ụfọdụ ihe dị iche iche e mechiri emechi n'oge mbụ na steeti ahụ n'ihi ọrịa ahụ.", "author": "Chidi Igwe", "title": "Korona: Ụlọọrụ 'Procter & Gamble Ltd' Ebunyela Gọọmenti Anambra Ihe Mkpuchi Ọtọ Ụmụaka", "category": "Ahụ Ike"},
{"text": "Gọọmenti Anambra Ekpebie Ịkụtù Ụlọ Ahụ", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Ahụ Ike"},
{"text": "Si n'aka Izunna Okafor", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Ahụ Ike"},
{"text": "Anyammiri gbàrà ka ijummiri na nsonso a, dịka akụkụ otu nnukwu ụlọelu dàrà wee tigbuo otu nwaanyị mụrụ nwa ọhụụ n'Obosi, dị n'okpuru ọchịchị ime obodo 'Idemili North' nke steeti Anambra. Ya bụ ụlọ merụkwara ụfọdụ ndị mmadụ ahụ n'otu oge ahụ ọ dara. Mana, dịka amara Chineke siri dị, o nweghị ihe ọbụla mere ụmụaka ha, nke otu n'ime ha bụ nwa a mụrụ ọhụụ, dị naanị ọnwa isii.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Ahụ Ike"},
{"text": "Nwaanyị ahụ ụlọ ahụ tigburu ka e kwuru na ọ gbàrà ahọ iri anọ, ma bụrụkwa onye na na-echebe nwa ara. E bukwara ya wee gaa ụlọ ahụike dị nso ebe ahụ ozigbo ozigbo a dọpụtachara ya, mana dọkịta lelechaara ya ahụ, wee kwuo na ụkwà a na-apị, nà mkpụrụ adịghị ya —nke pụtara na ya bụ nwaanyị alaala mmụọ.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Ahụ Ike"},
{"text": "Ka ọ dị taa, gọọmenti steeti Anambra ekpebiela ma kwuwaa na ọ ga-akụtù ụlọ ahụ tigburu ya bụ nwaanyị, maka na o teela aka o jiri maba ọkwà ma na-adọ aka na ntị megide ụlọ ọdịda (n'ụdị ọbụla) n'ime steeti ahụ.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Ahụ Ike"},
{"text": "Mkpebi ịkụtù ụlọ ahụ bụ nke e kwupụtàrà site n'ọnụ Maazị Chike Maduekwe, bụ onyeisi ụlọọrụ 'Anambra State Physical Planning Board (ANSPPB)', n'okwu ya banyere ya bụ ụlọ.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Ahụ Ike"},
{"text": "O mere ka a mara na nke ahụ bụ ụlọ a rụchaghị arụcha, bụkwa nke nọọrọla ihe karịrị ahọ iri anọ. Ọ dọrọ ọhaneze aka na ntị ka ha na-elekọta ma na-eleru ụlọ ha anya nke ọma na mgbe nà etu kwesiri ekwesi. Ọ gwakwara ndị na-arụ ihe ka ha buru ụzọ na-enweta nkwàdo gọọmenti tupuu ha amalite ịrụ ihe ọbụla, ma gwakwa onye ọbụla ka ọ kwụsị ileghàrà ụlọ ya anya (ọkachasị ụlọ a rụghachị arụcha) ruo ogologo oge, n'ihi na ọ bụ nke ahụ na-ebute ụdị ihe ọdachi dị etu ahụ.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Ahụ Ike"},
{"text": "O mere ka a mara na e belatala ọnụọgụgụ ụlọ ọdịda na steeti ahụ, nke na o tètụla a nụdobere akụkọ ya, ma kwekwazie nkwà na ụlọọrụ ahụ agaghị ada mbà n'ibu agha megide nke ahụ, wee ruo mgbe a nụdobèrè ya kpamkpam.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Ahụ Ike"},
{"text": "Ọ gara n'ihu kwuo na ha ekechiela ụlọ ahụ eriri, ma kàá ya akàrà nkụtù; nke pụtara na a ga-akụtu ya oge adịghị anya, dịka ọ dị na mkpebi ha mèrè banyere ụlọ ọbụla dara àdà na steeti ahụ. Ọ sịkwa na onye nwe ụlọ ahụ bi na Lagos, mana ha eziela ozi kpọọ ya ka ọ bịa zaa ụfọdụ ajụjụ, nke mgbe e mechààrà ya, a kụọ ya bụ ụlọ jàà-jàà.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Ahụ Ike"},
{"text": "Maazị Maduekwe kasìzịrị ezinụlọ nwaanyị ahụ nwụrụ anwụ obi, ma kpee ka Chineke nye mkpụrụobi ya ezumike udo.", "author": "Chidi Igwe", "title": "Anambra: Ụlọ Etigbuola Nwaanyị Mụrụ Nwa Ọhụụ n'Obosi", "category": "Ahụ Ike"},
{"text": "Izunna Okafor", "author": "Chidi Igwe", "title": "Ndị Amawbịa Bi USA Ekesàárala Ụmụafọ Obodo Ahụ Ihe Nkwàdo", "category": "Ahụ Ike"},
{"text": "Òtù ahụ jikọtara ụmụafọ Amawbịa bi na mba USA nọrọ na nsonso a wee bukọta ma kesàárá ndị dị iche iche ihe na-esiri ike n'obodo ahụ ihe nkwàdo dị iche iche.", "author": "Chidi Igwe", "title": "Ndị Amawbịa Bi USA Ekesàárala Ụmụafọ Obodo Ahụ Ihe Nkwàdo", "category": "Ahụ Ike"},
{"text": "Ihe nkwàdo a bụ nke mmadụ ruru narị isii n'ọnụọgụgụ ihe na-esiri ike n'obodo ahụ kètàrà, ma bụrụkwa nke ebumnobi ya bụ iji belatara ụmụ mmadụ agụụ na ihe iche aka mgba ndị ọzọ ha na-agabiga n'ihi ọrịa nje korona. Ihe dị iche iche e kesààrà ndị ahụ gụnyèrè àkpà osikapa, àgwà, igbe nri noduul, tomatò, mmanụ ọpụpa na ego, tinyere ihe ndị ọzọ.", "author": "Chidi Igwe", "title": "Ndị Amawbịa Bi USA Ekesàárala Ụmụafọ Obodo Ahụ Ihe Nkwàdo", "category": "Ahụ Ike"},
{"text": "Ihe ndị ahụ bụ nke a tụkọtara site n'aka ụmụnwoke, ụmụnwaanyị, na ndị nwadiala Amawbịa bi mbà USA, ma bụrụkwa nke e kesàrà ndị dị ichie iche sitere ime ogbè isii e nwere n'obodo ahụ, tinyere ụfọdụ ndị abụghị ụmụafọ Amawbịa bi n'obodo ahụ.", "author": "Chidi Igwe", "title": "Ndị Amawbịa Bi USA Ekesàárala Ụmụafọ Obodo Ahụ Ihe Nkwàdo", "category": "Ahụ Ike"},
{"text": "N'okwu ya na mmemme ikesà ahụ, eze ọdịnala obodo ahụ bụ Igwe Nnaemeka Nworah-Muolokwu kelere ndị butere ha, maka ichètà ndị ihe na-esiri ike n'obodo ahụ, na igosi ha ịhụnanya site n'iwèlàtàrà ha ihe nkwàdo ahụ. Ọ kọwara mkpà ọ dị na onye nọ n'ụzọ ijè na-eme ọ nọgide, o cheta ndị nọ n'ụlọ. ", "author": "Chidi Igwe", "title": "Ndị Amawbịa Bi USA Ekesàárala Ụmụafọ Obodo Ahụ Ihe Nkwàdo", "category": "Ahụ Ike"},
{"text": "Ọ kpọkùkwàzịrị ndị ọzọ bụ ndị aka ji akụ na ndị ihe dịịrị mma, ka ha na-agba mbọ na-enyerịtara ndị ọnọdụ adịcharaghị mma aka, maka na ọ bụ mmadụ bụkwanụ chi ya ọ hụrụ anya. O kpekwara ekpere ka Chineke gaa n'ihu ịgọzị ụmụafọ obodo ahụ maka ezi ntụnye na nkwàdo ha, ma kpọkuo ha ka ha jide ka ha jì.", "author": "Chidi Igwe", "title": "Ndị Amawbịa Bi USA Ekesàárala Ụmụafọ Obodo Ahụ Ihe Nkwàdo", "category": "Ahụ Ike"},
{"text": "N'okwu nke ya, onyeisi ọchịchị 'Amawbia Town Union' bụ Maazị Ebele Nwufo kọwara nkwàdo ahụ dịka ezi ngosipụta ịhụnanya na obi nwanne, ma kwuo na ọ na-abụ akụ ruo ụlọ, a mara onye kpara ya. ", "author": "Chidi Igwe", "title": "Ndị Amawbịa Bi USA Ekesàárala Ụmụafọ Obodo Ahụ Ihe Nkwàdo", "category": "Ahụ Ike"},
{"text": "Maazị Nwufo, nke ọ bụ Maazị Chukwukadibia Nathaniel gwara ndị ketara òkè n'ihe nkwàdo ahụ ka ha jìkwaa ma mara mee ihe ha kètàrà, ma dụọ ndị esoghị kèta n'àgbà nkwàdo nke a ka ha nwee ndidi, maka na ha pụrụ ikètà okè n'ihe nkwàdo ndị ọzọ na-abịa n'ọdịnihu.", "author": "Chidi Igwe", "title": "Ndị Amawbịa Bi USA Ekesàárala Ụmụafọ Obodo Ahụ Ihe Nkwàdo", "category": "Ahụ Ike"},
{"text": "N'okwu ha n'ótù n'ótù, ụfọdụ ndị soro keta òkè n'ihe nkwàdo ahụ, nke gụnyere Maazị Matthew Enukorah, na Oriakụ Chinyere Okechukwu kèlèrè ndị buteere ha ihe ahụ, ma kpee ka Chineke kwụghachi ma gọzie ha mmaji kwuru mmaji.", "author": "Chidi Igwe", "title": "Ndị Amawbịa Bi USA Ekesàárala Ụmụafọ Obodo Ahụ Ihe Nkwàdo", "category": "Ahụ Ike"},
{"text": "Izunna Okafor", "author": "Chidi Igwe", "title": "Oriakụ Obianọ Enyela Ndị Iju Mmiri Chụpụrụ Nkwàdo", "category": "Ahụ Ike"},
{"text": "Nwunye aka na-achị steeti Anambra, bụ Oriakụ Ebelechukwu Obianọ nọrọ na nsonso a wee jiri ihe enyemaka dị iche iche wee kwàdo ndị ahụ iju mmiri chụpụrụ be ha n'ime okpuru ọchịchị ime obodo dị iche iche na steeti ahụ.", "author": "Chidi Igwe", "title": "Oriakụ Obianọ Enyela Ndị Iju Mmiri Chụpụrụ Nkwàdo", "category": "Ahụ Ike"},
{"text": "Ibunye na ikesà ihe enyemaka ahụ bụ nke Oriakụ Obianọ mere site n'okpuru atụmatụ òtù ọrụ obi ebere ya, bụ 'Caring Family Enhancement", "author": "Chidi Igwe", "title": "Oriakụ Obianọ Enyela Ndị Iju Mmiri Chụpụrụ Nkwàdo", "category": "Ahụ Ike"},
{"text": "Initiative, CAFE', ma bụrụkwa nke e mere n'ogìgè ụlọikwuu ebe ahụ ndị iju mmiri chụpụrụ be ha nọ, ma n'okpuru ọchịchị Ọgbaru ma na 'Onitsha North' ", "author": "Chidi Igwe", "title": "Oriakụ Obianọ Enyela Ndị Iju Mmiri Chụpụrụ Nkwàdo", "category": "Ahụ Ike"},
{"text": "Ihe dị iche iche e buyere ndị ahụ gụnyèrè nri, ọgwụ, ákwà, àkwà, ihe e ji akwàlite adịmocha, nakwa ihe ndị ọzọ e ji akwàlite ọnọdụ obibindụ.", "author": "Chidi Igwe", "title": "Oriakụ Obianọ Enyela Ndị Iju Mmiri Chụpụrụ Nkwàdo", "category": "Ahụ Ike"},
{"text": "N'okwu ya oge ọ na-enyefè ihe ndị ahụ n'aka ògìgè ahụ, Oriakụ Obianọ mèrè ka a mara na gọọmenti steeti ahụ kpebìrì ịgbasi mbọ ike ịhụ na ndị ahụ iju mmiri chụpụrụ na be ha nwèrè ezi ọnọdụ obibindụ bụ ịgbà n'ogìgè ebe ahụ ha nọ ugbua ezere iju mmiri ahụ, ma kwe nkwà na ọ gaghị ada mbà inye ha nkwàdo.", "author": "Chidi Igwe", "title": "Oriakụ Obianọ Enyela Ndị Iju Mmiri Chụpụrụ Nkwàdo", "category": "Ahụ Ike"},
{"text": "Ọ gbarụrụ ihu bànyere iju mmiri ahụ na mkpamkpa dị iche iche o megoro na mpaghara ebe ahụ nakwa etu o sigoro tinye ụmụ mmadụ n'ọnọdụ ịkwa àrịrị. O kwuzịrị na ọ bụ ihe ahụ ndị ahụ na-agabiga mere o jiri sị ka ọ bịa leta ha, ka ọ marakwa ka ọnọdụ siri gbata kwụrụ n'ebe ahụ.", "author": "Chidi Igwe", "title": "Oriakụ Obianọ Enyela Ndị Iju Mmiri Chụpụrụ Nkwàdo", "category": "Ahụ Ike"},
{"text": "Na ntụnye nke ya, onyeisioche okpuru ọchịchị Ogbaru, bụ Maazị Arinze Awogu kèlèrè Oriakụ Obianọ maka mgbataọsọ ya, nakwa nkwàdo gọọmenti steeti ahụ na-enye, ma kpee ka Chineke gaa n'ihu ịgba ha ume na ịgọzi ha mmaji kwuru mmaji. ", "author": "Chidi Igwe", "title": "Oriakụ Obianọ Enyela Ndị Iju Mmiri Chụpụrụ Nkwàdo", "category": "Ahụ Ike"},
{"text": "O kwuru na mmadụ ruru ótù puku, narị isii na iri atọ na ótù n'ọnụọgụgụ nọ n'ụlọikwuu nke dị n'Ọssọmala ugbua ezere ndụ ha n'ihi iju mmiri, ebe mmadụ ruru otu puku, narị asaa na iri atọ na ise n'ọnụọgụgụ nọ n'ụlọikwuu nke Atanị; mmadụ ruru narị iteghete na iri asaa na asatọ nọkwazị n'ụlọikwuu nke dị n'Odekpe. O kelekwazịrị gọọmenti steeti ahụ maka ibido n'oge wee kwadobere ha ọnọdụ na ebe obibi ahụ ha nọ ugbua, tinyekwara nkwàdo ndị ọzọ gọọmenti na-enye ha bụ ndị bi ebe ahụ ugbua nakwa ndị ọzọ iju mmiri chụpụrụ na be ha na mpaghara ebe dị iche iche.", "author": "Chidi Igwe", "title": "Oriakụ Obianọ Enyela Ndị Iju Mmiri Chụpụrụ Nkwàdo", "category": "Ahụ Ike"},
{"text": "Ndị ọzọ dị iche iche kwuru okwu na njem nleta na nkwàdo ahụ gụnyèrè Kọmishọna na-ahụ maka ahụike na steeti ahụ, bụ Dọkịta Vincent Okpala; Kọmishọna na-ahụ maka ihe metụtara ụmụaka na ndị nne, bụ Oriakụ Ndidi Mezue, tinyéré ụfọdụ ndị dị iche iche bi n'ụfọdụ ụlọikwuu ahụ a gara ụbọchị ahụ, bụ ndị kelere Oriakụ Obianọ maka mgbataọsọ ya ma dụọ ya ọdụ ka o jisie ike n'ọrụ.", "author": "Chidi Igwe", "title": "Oriakụ Obianọ Enyela Ndị Iju Mmiri Chụpụrụ Nkwàdo", "category": "Ahụ Ike"},
{"text": "Izunna Okafor", "author": "Chidi Igwe", "title": "Obianọ Atọọla Ntọala Ụlọọgwụ Nlekọta Akụrụ Na Nnewi", "category": "Ahụ Ike"},
{"text": "Aka na-achị steeti Anambra, bụ Gọvanọ Willie Obianọ agbapeela ọrụ iguzòbe ụlọọgwụ ebe a ga na-elekọta akụrụ (kidney) mmadụ na Nnewi, dị n'okpuru ọchịchị ime obodo 'Nnewi North' nke steeti ahụ.", "author": "Chidi Igwe", "title": "Obianọ Atọọla Ntọala Ụlọọgwụ Nlekọta Akụrụ Na Nnewi", "category": "Ahụ Ike"},
{"text": "Ya bụ nnukwu ụlọọgwụ bụ nke a na-arụ site n'aka otu onye nnọrọonwe, bụ Dọkịta Okey Chidolue, ma bụrụkwa ebe a ga na-agwọ ma na-elekọta ụdị ọrịa akụrụ dị iche iche, ma ihe gbasaara inyòchà, ịgbanwògharị na itinyegharị akụrụ.", "author": "Chidi Igwe", "title": "Obianọ Atọọla Ntọala Ụlọọgwụ Nlekọta Akụrụ Na Nnewi", "category": "Ahụ Ike"},
{"text": "N'okwu ya na mmemme ịtọ ntọala iwu ụlọ ahụike ahụ, Gọvanọ Obianọ, nke onye nọchitere anya ya na mmemme ahụ bụ Kọmishọna na-ahụ maka ahụike na steeti ahụ, bụ Dọkịta Vincent Ọkpala kèlèrè nwa amadi ahụ na-arụ ụlọọgwụ ahụ, bụ Dọkịta Chidolue maka ọmarịcha atụmatụ ahụ, bụ nke o kwuru na ọ ga-enye aka ịgwọ na ibèlata nsogbu ọrịa akụrụ na-emekpa ụmụ mmadụ ahụ n'ụdị dị iche iche, ma na steeti Anambra, ma n'ala Nigeria, ma na mba ụwa n'izùgbe.", "author": "Chidi Igwe", "title": "Obianọ Atọọla Ntọala Ụlọọgwụ Nlekọta Akụrụ Na Nnewi", "category": "Ahụ Ike"},
{"text": "O kwupụtara obi ụtọ ya banyere etu ndị mmadụ si aña ntị ma na-aza ọkpụkpọ òkù akụ ruo ụlọ ahụ ha na-akpọ ka ụmụafọ steeti ahụ wèlataruo ma wunye akụnụba ha na steeti ahụ, maka na ọ na-abụ akụ ruo ụlọ, a mara onye kpara ya. Ọ kpọkuru ndị ọzọ bụ ndị Anambra ji ego achụ ego n'ebe dị iche iche ka ha welataruo akụ ha ụlọ, n'ihi na nke ahụ ga-enye aka ime ka Anambra bụrụ ejiamaatụ ma gakwa n'ihu ịbụ ebe nlegara anya n'ihe gbasaara ọnọdụ akụnụba na ọnọdụ mmepe n'ala Nigeria.", "author": "Chidi Igwe", "title": "Obianọ Atọọla Ntọala Ụlọọgwụ Nlekọta Akụrụ Na Nnewi", "category": "Ahụ Ike"},
{"text": "Ọ kpọpụtasịrị ihe dị iche iche ọchịchị steeti ahụ mepụtagoro na ngalaba ahụike steeti ahụ iji kwàlite ezi ọnọdụ ahụike ụmụafọ steeti ahụ, ọkachasị site n'okpuru atụmatụ nchekwa ahụike steeti ahụ bụ 'Anambra State Health Insurance Scheme (ASHIA)' nakwa site n'inwogharị ngalaba ahụike steeti ahụ n'izugbe.", "author": "Chidi Igwe", "title": "Obianọ Atọọla Ntọala Ụlọọgwụ Nlekọta Akụrụ Na Nnewi", "category": "Ahụ Ike"},
{"text": "N'okwu nke ya, onye na-ewu ụlọ ahụike ọhụụ ahụ, Dọkịta Chidolue kọwara na ebumnobi o jiri bagide n'ọrụ ahụ bụ iji metụ ndụ ụmụ mmadụ aka n'ụzọ dị mma ma belatakwa ihe isiike ụfọdụ n'ime ha na-agabiga, ọkachasị dịka o siri metụta ọnọdụ ahụike na akụrụ ha.", "author": "Chidi Igwe", "title": "Obianọ Atọọla Ntọala Ụlọọgwụ Nlekọta Akụrụ Na Nnewi", "category": "Ahụ Ike"},
{"text": "O kwuru na a ga-arụchapụ ọrụ ahụ n'ime ọnwa iri na abụọ na-abịa abịa, ma sịkwa na nke ahụ ga-enyekwa aka ikewàpụtàrà ụmụafọ steeti ahụ ohere ọrụ ma ọ bụrụ na a rụchaa ya; nyekwa aka belata ndị mmadụ ịgbaje mba ofesi oge ọbụla ịchọ ọgwụgwọ maọbụ ilekọta ọnọdụ ahụike ha anya.", "author": "Chidi Igwe", "title": "Obianọ Atọọla Ntọala Ụlọọgwụ Nlekọta Akụrụ Na Nnewi", "category": "Ahụ Ike"},
{"text": "Ndị dị iche iche sonyere na mmemme ahụ gụnyèrè, bụ onye ojide ego otu jikọtara ndị ọrụ ahụike n'ala Nigeria, bụ Dọkịta Azuka Anazodo; eze ọdịnala Nnewi, bụ Igwe Kenneth Orizu, nke Obianefo Orizu nọchitere anya ya, tinyere ọtụtụ ndị ọzọ ọnụ na-eru n'okwu, ma na ngalaba ahụike, ma na ngalaba ndị ọzọ dị iche iche na steeti ahụ.", "author": "Chidi Igwe", "title": "Obianọ Atọọla Ntọala Ụlọọgwụ Nlekọta Akụrụ Na Nnewi", "category": "Ahụ Ike"},
{"text": "Izunna Okafor", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịcha", "category": "Ahụ Ike"},
{"text": "Oke ihe ịgba anyammiri dapụtara na nsonso a ọzọ, dịka otu onye ọkwọ ụgbọala ogbuo ọwara ọsọ jiri ụgbọala wee kọtuo ma kụgbuo otu nwaanyị na-agara onwe ya n'Ọnichị.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịcha", "category": "Ahụ Ike"},
{"text": "Dịka ozi e wepụtara site n'aka onye na-ahụ maka mmekọrịta ọhaneze na ụlọọrụ 'Federal Road Safety Corps, FRSC' (ngalaba steeti Anambra) bụ Maazị Kamal Musa siri kọwaa, ya bụ ihe mberede okporo ụzọ bụ nke mere na ncherịta ihu ụlọọgwụ Toronto dị n'Ọnịcha, na mpaghara ụzọ awara-awara ahụ siri Enugu gaa Ọnịtsha.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịcha", "category": "Ahụ Ike"},
{"text": "O mere ka a mara na akụkọ ndị ọnọmgbeomere na-akọwa na ajọ ihe mberede ahụ dapụtara n'ihi ịgba oke ọsọ, ma bụrụkwa nke mere oge otu onye na-anya ụgbọala jiri oke ọsọ wee kụtuo otu nwaanyị ji ụkwụ agara onwe ya n'ụzọ, ma jirikwa oke ọsọ fee ka nnụnụ, larie, nke na o nweghịzịkwa onye hụrụ ya anya ọzọ ma ya fọdụzie ịma ihe ọbụla banyere ya maọbụ ụgbọala ya.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịcha", "category": "Ahụ Ike"},
{"text": "Akụkọ kọrọ na ndị nọ nso oge ya bụ ihe mere nàkwà ndị ọrụ FRSC nọ na mpaghra Upper Iweka gbagara ebe ahụ ya bụ ihe mere ozigbo ma buru nwaanyị ahụ buga ya ụlọọgwụ Toronto, bụ ebe dọkịta nọrọ wee lelechaa ya, wee kwuo na ya bụ nwaanyị anwụọla, nke bụ na ụkwa a na-apị, na mkpụrụ adịghị ya.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịcha", "category": "Ahụ Ike"},
{"text": "Ka ọ dị ugbua, a dọnyezịrị ozu nwaanyị ahụ n'ụlọ nchekwa ozu dị n'ụlọọgwụ ahụ.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịcha", "category": "Ahụ Ike"},
{"text": "N'okwu ya banyere ajọ ọdachi ahụ onyeisi ụlọọrụ FRSC na steeti Anambra, bụ Maazị Andrew Kumapayi kasìri ezinụlọ onye nke ha nwụrụ obi ma kpee ka Chineke nabata mkpụrụobi nwaanyị ahụ nwụrụ anwụ ma mekwa ka o zuru ike na ndokwa.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịcha", "category": "Ahụ Ike"},
{"text": "Ọ kpọkuzịkwara ndị na-anyà ụgbọala ka ha kwụsị ịgba oke ọsọ, ma nyekwa ndị ji ụkwụ aga ndụmọdụ ka ha na-esi n'ebe ahụ a rụrụ maka ndị ji ụkwụ wee na-agafe oge ọbụla, karịa ịgbafe n'etiti okporo ụzọ, n'ihi na ọ bụ ihe ndị ahụ na-ewetakarị ihe mberede okporo ụzọ na ụdị ọnwụ mberede ahụ.", "author": "Chidi Igwe", "title": "Onye Ogbuo Ọwara Ọsọ Akụgbuola Otu Nwaanyị n'Ọnịcha", "category": "Ahụ Ike"},
{"text": "Izunna Okafor dere akụkọ a", "author": "Izunna Okafor", "title": "Ezenyimulu AKpọkuo Ndị Anambra Ka Ha Sonye n'Ịgba Ọgwụ Korona", "category": "Ahụ Ike"},
{"text": "A kpọkuola ma dụọ ndị Anambra ọdụ ka ha leghara asịrị anya, debanye aha ha, ma sonyesie ike n'ịgba ọgwụ mgbochi ọrịa korona ahụ a maara dịka 'Oxford-Astrazeneca' bụ nke a na-gba n'ime steeti ahụ ugbua, n'ihi na o nweghị mpụtara ọjọọ ọbụla o nwere.", "author": "Izunna Okafor", "title": "Ezenyimulu AKpọkuo Ndị Anambra Ka Ha Sonye n'Ịgba Ọgwụ Korona", "category": "Ahụ Ike"},
{"text": "Oku a bụ nke a kpọrọ site n'ọnụ onyeisi ụlọọrụ 'Anambra State Primary Health Care Development Agency (ASPHCDA)' bụ Dọkịta Chioma Ezenyimulu n'okwu ya na mmemme ọgbakọ ndị Bishọọpụ, bụ nke weere ọnọdụ n'Ọka (Awka) bụ isi obodo steeti ahụ. ", "author": "Izunna Okafor", "title": "Ezenyimulu AKpọkuo Ndị Anambra Ka Ha Sonye n'Ịgba Ọgwụ Korona", "category": "Ahụ Ike"},
{"text": "Ọ kọwara na akụkọ ọjọọ ahụ ndị mmadụ na-akọ banyere ọgwụ ahụ bụ asịrị enweghị isi na ọdụ, ma mee ka a mara na a gbaala mmadụ ruru puku ise ọgwụ ahụ n'ime steeti ahụ ọgwụ ahụ, n'enweghị mpụtara ọjọọ ọbụla si na ya. ", "author": "Izunna Okafor", "title": "Ezenyimulu AKpọkuo Ndị Anambra Ka Ha Sonye n'Ịgba Ọgwụ Korona", "category": "Ahụ Ike"},
{"text": "Ọ gara n'ihu gwa ndị mmadụ ka ha kwụsị ịtụ ụjọ banyere ịgba ya bụ ọgwụ, kọwaa na a rụrụ ya n'ụdị ọ ga-adị mma na mba Africa na n'ahụ ndị bi n'ime ya; ma kwuo na a pụrụ ichekwaba ya bụ ọgwụ n'igwe njụ oyi e tinyere n'agbata 2 digririi wee ruo 8 digirii. O mekwara ka a mara na, n'ihi na ọ bụ akụrụngwa njụ oyi ji ọkụ si n'ike anyanwụ arụ ọrụ ka e ji echekwaba ọgwụ ahụ na steeti ahụ, n'ábụghị ọkụ latiriiki; na e chekwabara ya bụ ọgwụ nke ọma n'ime steeti Anambra, nke na o mebighị emebi maọbụ nwee mpụtara ọjọọ ọbụla si na ya.", "author": "Izunna Okafor", "title": "Ezenyimulu AKpọkuo Ndị Anambra Ka Ha Sonye n'Ịgba Ọgwụ Korona", "category": "Ahụ Ike"},
{"text": "O mere ka a mara na isi sekpụ ntị n'ime ebumnobi o jiri bịa n'ọgbakọ ahụ bụ iji gwa ndị Bishọọpụ ahụ na ndịisi ụka nke bụ eziokwu banyere ya bụ ọgwụ korona a na-agba, ka ha wee buruzie ya bụ ozi ga gbasaara ndị ụka ha, site n'ịkụziri ha ihe ha kwesiri ịma na nke bụ eziokwu banyere ya bụ ọgwụ.", "author": "Izunna Okafor", "title": "Ezenyimulu AKpọkuo Ndị Anambra Ka Ha Sonye n'Ịgba Ọgwụ Korona", "category": "Ahụ Ike"},
{"text": "O kwuru na ọ bụ ndị e ji okwu ha agba izu, ndị ndu obodo, ndịisi ọrụ gọọmenti na ọtụtụ ndị ọzọ ọnụ na-eru n'okwu ka e jiri wee màlite ịgba ọgwụ ahụ, ka ndị nọ n'okpuru ha na ndị ha na-achị wee kweta na ọ dị ìrè, ghara ịtụ ụjọ maọbụ daa mba n'isonye n'ịgba ya bụ ọgwụ, ebe ha hụgoro ka ndịisi ha gbara ya bụ ọgwụ ma kwụrụkwa chịm n'enweghị nsogbu ọbụla.", "author": "Izunna Okafor", "title": "Ezenyimulu AKpọkuo Ndị Anambra Ka Ha Sonye n'Ịgba Ọgwụ Korona", "category": "Ahụ Ike"},
{"text": "Ọ dụzịkwara ndị Anambra ọdụ ka ha leghara asịrị anya ma sonyesie ike n'ịgba ya bụ ọgwụ n'ihi na nke ahụ so n'otu ụzọ pụtakarịchara ihe a pụrụ isi wee gbochie mgbasa ya bụ ajọ ọrịa korona, bụ nke na-ebi mba ụwa aka ọjọọ n'ọtụtụ ụzọ dị iche iche ugbua, malite n'ime ahọ abụọ gara aga.", "author": "Izunna Okafor", "title": "Ezenyimulu AKpọkuo Ndị Anambra Ka Ha Sonye n'Ịgba Ọgwụ Korona", "category": "Ahụ Ike"},
{"text": "Izunna Okafor dere akụkọ a", "author": "Izunna Okafor", "title": "Dọkịta Ebelechukwu Obianọ Agaala Njem Nleta n'Ụfọdụ Ụlọ Ahụike Nta Dị N'Anambra", "category": "Ahụ Ike"},
{"text": "Nwunye aka na-achị steeti Anambra, bụ Oriakụ Ebelechukwu Obianọ agaala njem nleta n'ụfọdụ ụlọ ahụike nta dịgasị n'okpuru ọchịchị 'Anambra East', na steeti ahụ, iji mara ka ọnọdụ siri gbata kwụrụ n'ebe ahụ.", "author": "Izunna Okafor", "title": "Dọkịta Ebelechukwu Obianọ Agaala Njem Nleta n'Ụfọdụ Ụlọ Ahụike Nta Dị N'Anambra", "category": "Ahụ Ike"},
{"text": "Ụfọdụ n'ime ụlọ ahụike ntà ebe nwunye Gọvanọ ahụ gara ya bụ njem nleta gụnyere ndị nke dịgasị n'Ivite Aguleri, ndị nke dị n'Enugwu-Aguleri, ndị nke dị n'Umueri, ndị nke dị n'Otuọcha, ndị nke dị n'Ụmụndeze, Eziagụlụ na Agụleri.", "author": "Izunna Okafor", "title": "Dọkịta Ebelechukwu Obianọ Agaala Njem Nleta n'Ụfọdụ Ụlọ Ahụike Nta Dị N'Anambra", "category": "Ahụ Ike"},
{"text": "N'okwu n'ebe ahụ, Oriakụ Obianọ, onye bụkwa onye chọpụtara òtù ọrụ obi ebere 'Caring Family Enhancement Initiative (CAFE)' mere ka a mara na ebumnobi njem nleta ahụ bụ iji were anya ya hụ ka ọnọdụ siri gbata kwụrụ n'ebe ndị ahụ, ya na etu ọrụ si aga n'ụlọ ahụike ndị ahụ.", "author": "Izunna Okafor", "title": "Dọkịta Ebelechukwu Obianọ Agaala Njem Nleta n'Ụfọdụ Ụlọ Ahụike Nta Dị N'Anambra", "category": "Ahụ Ike"},
{"text": "Ọ gbarụrụ ihu banyere ụfọdụ ihe ọ hụtagasịrị n'ụfọdụ ụlọ ahụike ahụ, dịka o siri metụta ọnọdụ ụlọọgwụ ndị ahụ ọ gara leta, ya na ihe ndị na-arụ ọrụ ebe ahụ, ụmụnwaanyị na-amụ nwa, ụmụntakịrị na ndị ọzọ na-anata ọgwụgwọ n'ebe ahụ na-agabiga.", "author": "Izunna Okafor", "title": "Dọkịta Ebelechukwu Obianọ Agaala Njem Nleta n'Ụfọdụ Ụlọ Ahụike Nta Dị N'Anambra", "category": "Ahụ Ike"},
{"text": "Oriakụ Obianọ, onye mere ka a mara ezi mbọ ọchịchị nọ ugbua na steeti ahụ gbagoro iji nwogharịa ngalaba ahụike steeti ahụ, kpọkuzịkwara Kọmishọna na-ahụ maka ahụike na steeti ahụ, bụ Dọkịta Vincent Ọkpala, onye soro ya wee gaa njem nleta ahụ, ma gwa ya ka o mee ngwangwa hụ na e nwogharịrị ma gbanwèé ọnọdụ ụlọ ahụike ndị ahụ n'oge adịghị anya.", "author": "Izunna Okafor", "title": "Dọkịta Ebelechukwu Obianọ Agaala Njem Nleta n'Ụfọdụ Ụlọ Ahụike Nta Dị N'Anambra", "category": "Ahụ Ike"},
{"text": "O mere ka a mara na ọ ga-abịaghachi njem nleta ahụ ọzọ ma gakwa etu n'ebe ndị ọzọ e nwere ụlọ ahụike nta na gburugburu steeti ahụ, ọbụladị dịka o kwere nkwa na steeti ahụ ga-aga n'ihu inwe ezi ọnọdụ nchekwa bụ ịgba.", "author": "Izunna Okafor", "title": "Dọkịta Ebelechukwu Obianọ Agaala Njem Nleta n'Ụfọdụ Ụlọ Ahụike Nta Dị N'Anambra", "category": "Ahụ Ike"},
{"text": "By Izunna Okafor", "author": "Chidi Igwe", "title": "Òtù 'All4One' Akwụọrọla Mmadụ 14 Ụgwọ Ụlọọgwụ Na Nnewi", "category": "Ahụ Ike"},
{"text": "Òtù ọrụ obi ebere a maara dịka 'All4One Friends Club of Nigeria' nọrọ na nsonso a wee kwụọrọ mmadụ iri na anọ ụgwọ ụlọọgwụ n'ụlọ ahụike nkụzi Mahadum Nnamdị Azikiwe dị na Nnewi, n'okpuru ọchịchị 'Nnewi North' nke steeti Anambra.", "author": "Chidi Igwe", "title": "Òtù 'All4One' Akwụọrọla Mmadụ 14 Ụgwọ Ụlọọgwụ Na Nnewi", "category": "Ahụ Ike"},
{"text": "Ya bụ òtù, nke ebumnobi ya bụ ịkwalite ọdịmma ndị òtù ya, ịkwalite mmụọ ịdị n'ótù n'etiti ndị òtù ahụ nakwa òtù ndị ọzọ, na inyere ndị ụwa na-atụ n'ọnụ aka, kwụụrụ ndị ahụ ụgwọ ụlọọgwụ ahụ dịka ótù n'ime ụzọ ndị ọzọ pụrụ iche ha siri chịkọta ahọ gara aga bụ ahọ 2020, wee nabatakwa ahọ ọhụụ, bụ ahọ 2021.", "author": "Chidi Igwe", "title": "Òtù 'All4One' Akwụọrọla Mmadụ 14 Ụgwọ Ụlọọgwụ Na Nnewi", "category": "Ahụ Ike"},
{"text": "N'okwu ya oge ha gara ịkwụ ya bụ ụgwọ ụlọọgwụ, onyeisi ndị òtù ahụ, bụ Maazị Ifeanyi Epundu kọwara ụgwọ ahụ ha kwụụrụ ndị ahụ ahụ adịghị dịka otu n'ime ụzọ dị iche iche ha si enyere ndị ụwa na-atụ n'ọnụ aka, ọkachasị ndị ọrịa nọ n'ụlọọgwụ na ndị nọ n'ụlọ mkpọrọ dị iche iche.", "author": "Chidi Igwe", "title": "Òtù 'All4One' Akwụọrọla Mmadụ 14 Ụgwọ Ụlọọgwụ Na Nnewi", "category": "Ahụ Ike"},
{"text": "Dịka ọ na-ekwu na nke ahụ ga-enye aka ime ka ihu ọchị waa ndị ahụ soro rite úrù na ya n'ime ahọ ọhụụ a, Maazị Epundu gara n'ihu gwa ndị ahụ nakwa ndị ọzọ nọ n'ọnọdụ mkpa maọbụ ihe isi ike dị iche iche ka ha mara na ọnọdụ ahụ abụghị njedobe ndụ ha, ma chetekwara ha na onye ọbụla dị ndụ nwere olileanya.", "author": "Chidi Igwe", "title": "Òtù 'All4One' Akwụọrọla Mmadụ 14 Ụgwọ Ụlọọgwụ Na Nnewi", "category": "Ahụ Ike"},
{"text": "N'okwu nke ya nye ndị òtù ahụ, onyeisi nhazi n'ụlọ ahụike ahụ, bụ Ọkammụta Anthony Igwegbe kèlèrè ndị òtù ahụ maka ọmarịcha ọrụ obi ebere ahụ ha rụrụ, ma kpọkuo òtù ndị ọzọ dị iche iche nakwa ndị ọzọ bụ ndị aka ji akụ, ka ha ñomie nke ahụ site n'inyerịtara ndị ihe na-esiri ike nọ na gburugburu ha aka.", "author": "Chidi Igwe", "title": "Òtù 'All4One' Akwụọrọla Mmadụ 14 Ụgwọ Ụlọọgwụ Na Nnewi", "category": "Ahụ Ike"},
{"text": "Ndị ahụ a kwụụrụ ụgwọ ụlọọgwụ gụnyere ụmụnwaanyị mụrụ ụmụ ọhụụ, onye nwetara mmerụahụ site n'ihe mberede okporo ụzọ, nwoke gbajiri ọkpụkpọ nkwonkwo bụ spaịnaa kọọdụ ya, tinyekwara ndị ọzọ dịchagoro mma mana ha apụghị ịkwụnwu ụgwọ ụlọọgwụ ha, n'agbata ọnwa Julaị ahọ gara aga ruo ọnwa ekeresimeesi.", "author": "Chidi Igwe", "title": "Òtù 'All4One' Akwụọrọla Mmadụ 14 Ụgwọ Ụlọọgwụ Na Nnewi", "category": "Ahụ Ike"},
{"text": "Ha niile, bụ ndị ọnụ jupụtara obi, jiri ọbi ụtọ wee kelee ndị otu ahụ, ma kpee ka Chineke gaa n'ihu ịgọzi ha na ime ka ihe ọma ghara ịkọ ụkọ n'ime ndụ ha, n'ihi ezi ọrụ obi ebere ahụ ha rụrụ, bụ nke mere ka ha jiri ihu ọchị na egwu ọñụ wee bata n'ime ahọ ọhụụ 2021.", "author": "Chidi Igwe", "title": "Òtù 'All4One' Akwụọrọla Mmadụ 14 Ụgwọ Ụlọọgwụ Na Nnewi", "category": "Ahụ Ike"},
{"text": ".", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": ".", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": "Izunna Okafor dere akụkọ a", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": ".", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": "Ọchịchị steeti Anambra ekwenwòóla nkwà ịga n'ihu na-akwàlite ezi ọnọdụ dị larịị maka ndị ji ego achụ ego na ndị na-ewunye ihe mwunye na steeti ahụ, tinyere ndị na-azụ ahịa na ndị ọzọ na-arụ ọrụ n'ime steeti ahụ.", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": "Ọ bụ onyeisioche ụlọọrụ ahụ na-ahụ maka ewumewu ụlọ obibi na steeti ahụ, bụ Maazị Ifeanyi Ibezi kwupụtara nke a oge ya na ụfọdụ ndị òtù ọrụ ya gara njem nleta ịmara ka ọrụ si aga n'ebe ahụ a na-arụ okporoụzọ n'ogige ewumewu ụlọ obibi 'Green Valley Housing Estate' dị n'Awka.", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": "O gosipụtara afọojuju ya banyere etu ọrụ si agawanye n'ihu n'ebe ahụ nà ogoogo e ji arụ ya bụ ọrụ, ma kọwaa na ọrụ ahụ nọ n'àgbata pasenti iri ise ruo pasenti iri asaa nke nrụcha ya ugbua.", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": "O mere ka a mara na oge adịghị anya, na ụlọọrụ ahụ gà-amàlite mgbasa ozi n'uju n'íkùkù banyere ogige ahụ ma rekwa ohere dị iche iche dịgasị n'ebe ahụ n'usoro nzikọrịtaozi ọgbaraọhụrụ, ọbụladị dịka ọ kpọkuru ụmụafọ steeti Anambra ka ha kpara ya bụ ọjị nkụ n'oge, iji kwàdo atụmatụ 'Akụ Ruo Ụlọ' ahụ Gọvanọ Obianọ ji n'aka. ", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": "O kelere Gọvanọ Obianọ maka atụmatụ ewumewu ụlọ ahụ na ndị ọzọ o wepụtara iji hụ na ụmụafọ steeti ahụ nwèrè ezigbo ụlọ obibi, ọbụladị dịka ọ kpọkuru ndị Anambra ka ha gaa ebe ahụ nweta ebe obibi, ma kọwakwa na e nwere ngalaba ebe obibi maka ndị ọrụ oyibo n'ogige ebe ahụ, bụkwa nke e mere ichè maka ndị na-arụ ọrụ oyibo na steeti ahụ.", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": "N'okwu nke ya n'ebe ahụ, onyeisi ụlọọrụ 'Anambra State Housing Development Corporation', bụ Maazị Willie Okafor kọwara na ụbara ala ogige ụlọ obibi ahụ dị obosara ala hekta iri iteghete, ma kọwaa na ọ ga-abata ọtụtụ ihe nakwà akụrụngwa dị iche iche e ji akwàlite ọnọdụ obibindụ ụmụ mmadụ, dịka e si ahụtagasị ya n'obodo ndị mepere emepe.", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": "Dịka ọ na-eme ka a mara na ya bụ ogige ewumewu ụlọ obibi adọtala ndị oji ego achụ ego sitere n'ime steeti ahụ nà mpụga ya; Maazị Okafor gakwara n'ihu gbaa akaebe na atụmatụ 'Akụ Ruo Ụlọ' ahụ Gọvanọ wepụtara na-amịta ezigbo mkpụrụ n'ọtụtụ ụzọ dị iche iche, n'ihi na ọtụtụ ndị ghọtara uru nke ahụ bara nà-esonyesi ike na ya ma na-azakwa ọkpụkpọòkù ahụ.", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": "O kwèkwàrà nkwà na a ga-arụchàpụ ogige ahụ ma gbapee ya n'oge adịghị anya, n'ilekwàsà anya n'etu ọrụ si aga n'ebe ahụ ugbua nà ogoogo ya bụ ọrụ nọkwàzị na ya.", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": "Ndị òtù ahụ mèchàkwàrà wee gaa njem nleta n'ebe ahụ a na-arụ ogige ewumewu ụlọ obibi a maara dịka 'Liberation Housing Estate' dịkwa n'Awka bụ isi obodo steeti ahụ, ma bụrụkwa ebe a hụrụ na ọrụ na-agawanye n'ihu n'ebe ahụ n'ọkụ n'ọkụ na n'ogoogo a tụrụ anya.", "author": "Izunna Okafor", "title": "Gọọmenti Anambra Ekwenwòóla Nkwà Ezi Ọnọdụ Maka Ndị Ji Ego Achụ Ego", "category": "Akụkọ Ụwa"},
{"text": "A kpọkuola ma rịọ gọọmenti etiti ala Nigeria ka o mee ngwa gbata ọsọ enyemaka aka-ọkụ aka-ọkụ na mpaghara Amansea nke ụzọ awara awara ahụ siri Enugu gaa Onitsha n'ime steeti Anambra", "author": "Izunna Okafor", "title": "A Kpọkuola Gọọmenti Etiti Ka Ọ Gbata Ọsọ Enyemaka nỤzọ Enugu—Onitsha", "category": "Akụkọ Ụwa"},
{"text": "Oku a bụ nke a kpọrọ na nsonso a site n'ọnụ ndị òtù 'Nigeria Society Of Engineers (NSE)', ngalaba ha nke Awka, n'okwu ha oge ha na-elegara anya n'etu ọrụ gọọmenti etiti siri gbata kwụrụ na mpaghara ndịda-ọwụwa anyanwụ ala Nigeria, ọkachasị dịka o siri metụta ịrụ na idozisi okporoụzọ jikọtasịrị steeti dịgasị na mpaghara ahụ.", "author": "Izunna Okafor", "title": "A Kpọkuola Gọọmenti Etiti Ka Ọ Gbata Ọsọ Enyemaka nỤzọ Enugu—Onitsha", "category": "Akụkọ Ụwa"},
{"text": "N'okwu ya n'aha ndị òtù ahụ, onyeisioche ha n'Awka, bụ Injinia Odinaka Okonkwo gbarụrụ ihu banyere ọnọdụ okporoụzọ ahụ nọ na ya ugbua, ọkachasị na mpaghara Amansea na mpaghara ebe ndị ọzọ dịkwa njọ, bụkwa nke na-ebì ndị na-eme njem ebe ahụ aka ọjọọ.", "author": "Izunna Okafor", "title": "A Kpọkuola Gọọmenti Etiti Ka Ọ Gbata Ọsọ Enyemaka nỤzọ Enugu—Onitsha", "category": "Akụkọ Ụwa"},
{"text": "Ọ kpọrọ òtù ka e guzobe ụlọọrụ na steeti ọbụla maka ilekọta na ịkwàlite ọnọdụ okporoụzụ gọọmenti etiti dịgasị n'ime steeti dị na mpaghara ahụ, ọbụladị dịka ọ rịọkwara gọọmenti etiti ka jiri usoro ọgbaraọhụrụ na akụrụngwa ọgbaraọhụrụ were gbata ọsọ enyemaka aka-ọkụ aka-ọkụ na mpaghara Amansea ahụ, iji belatara ndị na-agba n'okporoụzọ ahụ ihe nhịaahụ ha na-agabiga n'ebe ahụ.", "author": "Izunna Okafor", "title": "A Kpọkuola Gọọmenti Etiti Ka Ọ Gbata Ọsọ Enyemaka nỤzọ Enugu—Onitsha", "category": "Akụkọ Ụwa"},
{"text": "Injini Okonkwọ kpọkwàrà òkù ka a na-eji ụlọọrụ ngo na ndị ọrụ bụ ụmụafọ ala Nigeria were na-arụ ọrụ okporoụzọ n'ala Nigeria, n'ihi ọtụtụ uru dị iche iche ọ kpọpụtasịrị nke ahụ ga-eweta.", "author": "Izunna Okafor", "title": "A Kpọkuola Gọọmenti Etiti Ka Ọ Gbata Ọsọ Enyemaka nỤzọ Enugu—Onitsha", "category": "Akụkọ Ụwa"},
{"text": "Dịka o kelere gọọmenti etiti maka etu ọrụ si agawanye nke ọma bido na mpaghara Amawbia wee ruo na mpaghara Ụmụnya nke okporoụzọ Enugu—Onitsha ahụ, ọ kpọkuru ma dụọ ndị ji ọrụ ngo ahụ ọdụ ka ha wetukwuo ihe ahụ a rụnyere n'ebe e si agbachà n'okporoụzọ ahụ, nke a na-akpọ 'island diversions', n'ihi na nke ahụ a rụnyesiri ebe ahụ bugasịrị ibu karịa etuno kwesiri ịdị, ma-ewetekwa ihe iche aka mgba na ihe izèndụ nyegara ndị na-agba n'ụzọ ahụ.", "author": "Izunna Okafor", "title": "A Kpọkuola Gọọmenti Etiti Ka Ọ Gbata Ọsọ Enyemaka nỤzọ Enugu—Onitsha", "category": "Akụkọ Ụwa"},
{"text": "Na ntụnye nke ha n'ótù n'ótù, ụfọdụ ndị ọzọ bụkwa ndị òtù ahụ, nke gụnyere Injinia Cyril Anaeto na Injinia Paul Okoye kọwara njem nleta ahụ ha gara n'ebe ahụ dịka nke dabara adaba, ma kpọkuo gọọmenti ka o welitekwuo aka n'etu o si arụ ma na-elekọta ọrụ okporoụzọ ahụ.", "author": "Izunna Okafor", "title": "A Kpọkuola Gọọmenti Etiti Ka Ọ Gbata Ọsọ Enyemaka nỤzọ Enugu—Onitsha", "category": "Akụkọ Ụwa"},
{"text": "N'okwu nke ha oge a gbara ha ajụjụọnụ, ụfọdụ ndị na-anyà ụgbọala n'okporoụzọ, nke gụnyere Emeka Obiorah na Esther Nwachukwu kọpụtasịrị ihe dị iche iche ha na-agabiga n'okporoụzọ ahụ nà etu ajọ ọnọdụ okporoụzọ ahụ si emetụta ụgbọala ha, ma kpọkuo gọọmenti etiti ka ọ gbatara ha ọsọ enyemaka ngwangwa n'okporoụzọ ahụ site n'ịrụchapụ ya ọsọọsọ.", "author": "Izunna Okafor", "title": "A Kpọkuola Gọọmenti Etiti Ka Ọ Gbata Ọsọ Enyemaka nỤzọ Enugu—Onitsha", "category": "Akụkọ Ụwa"},
{"text": "Izunna Okafor dere akụkọ a", "author": "Izunna Okafor", "title": "N'Anambra, Nnukwu Ụgbọala Bu Mmanụ Agbaala Ọkụ, Gbuo Mmadụ Abụọ", "category": "Akụkọ Ụwa"},
{"text": "Nnukwu ihe ọdachi dị égwù dapụtara n'Ogidi dị n'okpuru ọchịchị ime obodo 'Idemili North' nke steeti Anambra, dịka otu nnukwu ụgbọala bu mmanụ ọkụ dàrà wee binwuru ọkụ, bibisiekwa ọtụtụ ihe.", "author": "Izunna Okafor", "title": "N'Anambra, Nnukwu Ụgbọala Bu Mmanụ Agbaala Ọkụ, Gbuo Mmadụ Abụọ", "category": "Akụkọ Ụwa"},
{"text": "Dịka akụkọ siri kọọ, ihe mberede ahụ bụ nke dapụtara na mgbede ụbọchị ụka, ma bụrụkwa nke mere na mpaghara nnukwu ahịa mba ụwa ahụ na-ere akụrụngwa e ji arụ ụlọ a maara dịka 'International Building Materials Market, Ogidi' oge nnukwu ụgbọala ahụ bu mmanụ danyere n'olulu, mmanụ ọkụ o bu wee wụfuo n'ala.", "author": "Izunna Okafor", "title": "N'Anambra, Nnukwu Ụgbọala Bu Mmanụ Agbaala Ọkụ, Gbuo Mmadụ Abụọ", "category": "Akụkọ Ụwa"},
{"text": "Ndị ọnọmgbeomere kwuru na mmadụ abụọ nwụrụ n'ihe mberede ahụ, ebe ọkụ ahụ gbarikọkwara ụgbọala ruru iri na anọ n'ọnụọgụgụ, tinyere ngwaahịa gburu ego ruru nde kwuru nde naịra na ọtụtụ ihe ndị ọzọ ọkụ ahụ gbarikọrọ.", "author": "Izunna Okafor", "title": "N'Anambra, Nnukwu Ụgbọala Bu Mmanụ Agbaala Ọkụ, Gbuo Mmadụ Abụọ", "category": "Akụkọ Ụwa"},
{"text": "Na nkọwa ya, otu onye bi na mpaghara ebe ahụ, bụ Maazị Uche Michael kwuru na ụgbọala ahụ bu mmanụ ọkụ kwụ akwụ n'ebe ahụ, wee ruo mgbe otu nnukwu ụgbọala ọzọ jiri ọzọ ga suo ya, mpaghara ebe ahụ niile wee ghọọ ọkụ mmụọ ozigbo, nke na ihe niile dị nso ebe ahụ gbara ọkụ. O kwukwara na ọkụọgbụgba ahụ dị ukwuu, nke mezịrị o jiri hịa ndị ọrụ nsọnyụ ọkụ ahụ ịgbanyụ ha.", "author": "Izunna Okafor", "title": "N'Anambra, Nnukwu Ụgbọala Bu Mmanụ Agbaala Ọkụ, Gbuo Mmadụ Abụọ", "category": "Akụkọ Ụwa"},
{"text": "N'okwu ya banyere nke ahụ, onyeisi nsọnyụọkụ steeti Anambra, bụ Maazị Martin Agbili gbara akaebe na ihe ahụ mèrè n'eziokwu ma gbakwa akaebe na mmadụ abụọ nwụrụ n'ihi ya bụ ọdachi, ebe ụgbọala iri na anọ gbakwara ọkụ, tinyere ego ruru nde kwuru nde naịra ọkụ bibiri n'ụdị ngwaahịa.", "author": "Izunna Okafor", "title": "N'Anambra, Nnukwu Ụgbọala Bu Mmanụ Agbaala Ọkụ, Gbuo Mmadụ Abụọ", "category": "Akụkọ Ụwa"},
{"text": "Dịka ọ na-akọwa na o zigara ndị ọrụ ya ozigbo ozigbo ha nwetara ozi bayere ọkụọgbụgba ahụ, o kwuru na ọkụ ahụ kaara imebisikwu ọtụtụ ihe n'ebe ahụ maọbụ nwuru baa n'ime ahịa ahụ, ma e wezuga na ndị ọrụ ya gbatara ọsọ enyemaka n'ebe ahụ wee sọnyụọ ya bụ ọkụ. O kelekwazịrị Chineke na ha mechaara gbanyụọ ọkụ ahụ, ọbụladị dịka ọ jara ndị ọrụ ya ike.", "author": "Izunna Okafor", "title": "N'Anambra, Nnukwu Ụgbọala Bu Mmanụ Agbaala Ọkụ, Gbuo Mmadụ Abụọ", "category": "Akụkọ Ụwa"},
{"text": "Na ntụnye nke ya, ọnụ na-ekwuru ndị uweojii na steeti Anambra, bụ DSP Toochukwu Ikenga kwuru na ndị uweojii gbaara ga weghara ọnọdụ ma chekwaa ebe ahụ ngwangwa ya bụ ihe mere, ka ndị omekome wee ghara iji ohere ahụ zuo maọbụ memilaa akụnụba ụmụ mmadụ n'ebe ahụ.", "author": "Izunna Okafor", "title": "N'Anambra, Nnukwu Ụgbọala Bu Mmanụ Agbaala Ọkụ, Gbuo Mmadụ Abụọ", "category": "Akụkọ Ụwa"},
{"text": "Otu nwaanyị nọrọ na nsonso a wee zute ọnwụ mberede ya, dịka otu onye na-anyà ụgbọala jiri ụgbọala wee kụgbuo ya ebe ọ na-agara onwe ya, ma rie mbọmbọ ọsọ.", "author": "Izunna Okafor", "title": "Onye Ogbuaọwaraọsọ Akụgbuola Otu Nwaanyị n'Osun", "category": "Akụkọ Ụwa"},
{"text": "Ihe mberede okporoụzọ a bụ nke dapụtara na mpaghara Arura dị n'Osogbo bụ isi obodo steeti Osun, ka ọ jiri nkeji iri abụọ gata elekere anọ nke uhuruchi ụbọchị Monde.", "author": "Izunna Okafor", "title": "Onye Ogbuaọwaraọsọ Akụgbuola Otu Nwaanyị n'Osun", "category": "Akụkọ Ụwa"},
{"text": "Nke a bụ nke e mere ka ụwa mara site n'ọnụ onye na-ahụ maka mmekọrịta ọhaneze na ụlọọrụ 'Federal Road Safety Corps (FRSC)' na steeti ahụ, bụ Agnes Ogungbemi. O kwukwara na ọ bụ ịgba oke ọsọ kpatara ihe mberede okporoụzọ ahụ.", "author": "Izunna Okafor", "title": "Onye Ogbuaọwaraọsọ Akụgbuola Otu Nwaanyị n'Osun", "category": "Akụkọ Ụwa"},
{"text": "Ọ kọwakwara na ọ bụ ihe jọgburu onwe ya na onye ọkwọ ụgbọala ahụ (nwéré ákàrà GNN144AH) gbahapụrụ nwaanyị ahụ ebe ahụ ọ kụgburu ya, gbahapụkwa ụgbọala Sienna ahụ o jiri kụgbu ya, wee gbaa ọsọ.", "author": "Izunna Okafor", "title": "Onye Ogbuaọwaraọsọ Akụgbuola Otu Nwaanyị n'Osun", "category": "Akụkọ Ụwa"},
{"text": "Ọ gara n'ihu kwuo na e buuru ụgbọala ahụ ga dọba n'isi ụlọọrụ ogige ndị uweojii dị na mpaghara Dugbe, ebe e jikwazịrị ụgbọala ambụlansị wee buru ozu nwaanyị ahụ ga dọnye n'ụlọ nchekwa ozu.", "author": "Izunna Okafor", "title": "Onye Ogbuaọwaraọsọ Akụgbuola Otu Nwaanyị n'Osun", "category": "Akụkọ Ụwa"},
{"text": "Ọ dụkwazịrị ndị na-anya ụgbọala ọdụ ka ha zeere ịgba oke ọsọ, n'ihi na nke ahụ so n'otu ihe kacha eweta ihe mberede okporoụzọ, ọkachasị ugbua mmiri na-ezo, maka na ụzọ na-amị amị ma mmiri zòó.", "author": "Izunna Okafor", "title": "Onye Ogbuaọwaraọsọ Akụgbuola Otu Nwaanyị n'Osun", "category": "Akụkọ Ụwa"},
{"text": "Ndị agbataobi na ndị ọnọmgbeomere ényéla aka zọpụta mmadụ abụọ nọ n'ime otu ụlọ dị n'Awka bụ isi obodo steeti Anambra oge otu akụkụ ya bụ ụlọ gbara ọkụ na nsonso a.", "author": "Izunna Okafor", "title": "N'Awka, Ndị Agbataobi Azọpụ̀tala Nne Nà Nwa n'Ọkụ Ọgbụgba", "category": "Akụkọ Ụwa"},
{"text": "Ụlọ ahụ otu akụkụ ya gbara ọkụ ka e kwuru na ọ bụ ụlọelu nwere otu òkpùkpù, dị na mpaghara ụzọ Echeazu Ajuorah, nke dị n'akụkụ mpaghara ụzọ ime ogbe Emma-Nnaemeka, n'Awka.", "author": "Izunna Okafor", "title": "N'Awka, Ndị Agbataobi Azọpụ̀tala Nne Nà Nwa n'Ọkụ Ọgbụgba", "category": "Akụkọ Ụwa"},
{"text": "Dịka akụkọ siri kọọ, ọkụ ọgbụgba ahụ bụ nke malitere n'ihe dịka elekere asaa nke ụtụtụ n'akụkụ ebe e si arịgo n'ụlọelu ahụ, ma nwusàá ozigbo, gbagoo n'elu ụlọ ahụ, ebe nwaanyị nwe ụlọ ahụ, bụ Oriakụ Nkiru Chinwoko bì, ya na obere nwa ya nwaanyị dị ihe dịka ahọ asaa.", "author": "Izunna Okafor", "title": "N'Awka, Ndị Agbataobi Azọpụ̀tala Nne Nà Nwa n'Ọkụ Ọgbụgba", "category": "Akụkọ Ụwa"},
{"text": "Otu onye ọnọmgbeomere kwuru na ọ malitere tibe mkpu ngwangwa ọ hụrụ ọkụ ahụ, bụkwazị nke mere ụfọdụ ndị agbatobi jiri mara banyere ya, gbapụta ozigbo, ma màlite inye aka n'ibusò ya bụ ọkụ agha, wee ruzie ogè ndị ọrụ nsọnyụọkụ bịaruru n'ebe ahụ, wee tinyekwazie aka n'ịgbanyụ ya.", "author": "Izunna Okafor", "title": "N'Awka, Ndị Agbataobi Azọpụ̀tala Nne Nà Nwa n'Ọkụ Ọgbụgba", "category": "Akụkọ Ụwa"},
{"text": "O mekwazịrị ka a mara na ha dọkapụrụ ihe igwè a rụnyere na windò ime ụlọ ebe ahụ nwaanyị nwe ụlọ ahụ nà nwa ya nwaanyị nọ, wee ga zọpụta ha abụọ. Ọ kọwakwara na aka ndị agbataobi ahụ nyere nà etu ndị ọrụ nsọnyụọkụ siri gbata ọsọ ngwangwa ebe ahụ so n'ihe mere e jiri gbanyụnwuo ya bụ ọkụ n'oge, ma gbochikwa ya inwusà, bàá n'ụlọ niile ahụ.", "author": "Izunna Okafor", "title": "N'Awka, Ndị Agbataobi Azọpụ̀tala Nne Nà Nwa n'Ọkụ Ọgbụgba", "category": "Akụkọ Ụwa"},
{"text": "Ka ọ dị ugbua, a mabèghị maọbụ chọpụta ihe ọ bụ ya kpatàrà ọkụ ọgbụgba ahụ kpọnkwem, maka na ụfọdụ ndị ọnọmgbeomere na-ekwu na ọ bụ ihe a, ebe ụfọdụ ndị ọzọ na-asị ọ bụ ihe ọzọ. Ụfọdụ ndị ọzọ sị na ọ bụ mmanụ ọkụ e debere n'okpuru ebe ahụ e si arịgo ụlọelu ahụ, ebe ụfọdụ ndị ọzọ na-asịkwa na ọ bụ mbọkesi si n'ihe a na-akwụnye n'ọkụ latiriiki kpàtàrà ya bụ ọkụ ọgbụgba.", "author": "Izunna Okafor", "title": "N'Awka, Ndị Agbataobi Azọpụ̀tala Nne Nà Nwa n'Ọkụ Ọgbụgba", "category": "Akụkọ Ụwa"},
{"text": "Otu ọ dị, mbọ niile a gbara iji nweta ọnụmmiriokwu nwaanyị ahụ nwe ụlọ ahụ amịtàghị mkpụrụ, maka na e kwuru na ọ ka nọ n'ụlọọgwụ anara ọgwụgwọ maka àpà na mmerụahụ dị iche iche o nwetere site n'ọkụ ọgbụgba ahụ.", "author": "Izunna Okafor", "title": "N'Awka, Ndị Agbataobi Azọpụ̀tala Nne Nà Nwa n'Ọkụ Ọgbụgba", "category": "Akụkọ Ụwa"},
{"text": "Mmadụ ise zutere ọnwụ mberede ha, ebe ọtụtụ ndị ọzọ nwetara mmerụahụ n'ụdị dị iche iche n'ihe mberede okporoụzọ dapụtara na mpaghara ụzọ Tombia-Amassoma dị na steeti Bayelsa.", "author": "Izunna Okafor", "title": "Na Bayelsa, Mmadụ Ise Anwụọla n'Ihe Mberede Okporoụzọ", "category": "Akụkọ Ụwa"},
{"text": "Ihe mberede ahụ wètèrè agbakata akwụrụ n'okporoụzọ ahụ, ma bụrụkwa nke wetere ọnwụ ike ụmụnwaanyị atọ na ụmụnwoke abụọ n'ebe ahụ ngwangwa o mere.", "author": "Izunna Okafor", "title": "Na Bayelsa, Mmadụ Ise Anwụọla n'Ihe Mberede Okporoụzọ", "category": "Akụkọ Ụwa"},
{"text": "N'okwu ọ gwara ndị nta akụkọ banyere nke ahụ, onye na-ahụ maka mmekọrịta ọhaneze na ndị uweojii na steeti Bayelsa, bụ SP Asinim Butswat mèrè ka a mara na na ọ bụ oge ọ fọdụrụ nkeji iri abụọ ka ọ kụọ elekere ise nke mgbede ụbọchị Tọzdee ka ihe mberede ahụ dapụtara.", "author": "Izunna Okafor", "title": "Na Bayelsa, Mmadụ Ise Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwukwara na ihe mberede ahụ dapụtara n'etiti ótù ụgbọala 'Toyota Venza' (nwere ákàrà N0. KMK 617 BY) na Keke Napep abụọ (nwere ákàrà NSK 073 QH na ákàrà LND 223 QH).", "author": "Izunna Okafor", "title": "Na Bayelsa, Mmadụ Ise Anwụọla n'Ihe Mberede Okporoụzọ", "category": "Akụkọ Ụwa"},
{"text": "O mere ka a mara na ọ bụ ozu mmadụ ise ka e buputere n'ebe ahụ ya bụ ihe mberede mere, ma kọwaa na e mechaara chọpụta na mmadụ atọ n'ime mmadụ ise bụ Maazị Okon Daniel (gbara ahọ iri anọ na asaa), Maazị Oweinkuro Profit (gbara ahọ iri ise na abụọ), na Oriakụ Domoye Ikpaipai (gbara ahọ iri asaa na atọ).", "author": "Izunna Okafor", "title": "Na Bayelsa, Mmadụ Ise Anwụọla n'Ihe Mberede Okporoụzọ", "category": "Akụkọ Ụwa"},
{"text": "Ọ kọwara na otu onye n'ime ndị ahụ bụ nwata akwụkwọ mahadum 'Niger Delta University, Amassoma', ma kwukwazie na ndị uweojii ka na-achọgharị otu onye a kpọrọ Buthurst Augusta Nyoun, onye e kwuru na ọ bụ ya nyà ụgbọala 'Toyota Venza' ahụ kpatara ya bụ ihe mberede, ma bụrụkwa onye gbara ọsọ ozigbo ihe mberede ahụ mere. ", "author": "Izunna Okafor", "title": "Na Bayelsa, Mmadụ Ise Anwụọla n'Ihe Mberede Okporoụzọ", "category": "Akụkọ Ụwa"},
{"text": "N'okwu nke ya, onye ọrụ ụlọọrụ 'Federal Road Safety Corps, FRSC' (ngalaba steeti Bayelsa), bụ Maazị Soroh Tonye, gbakwàrà akaebe na mmadụ ise nwụrụ n'ihe mberede ahụ ma kwuo na a na-atụ anya na ọ bụ ịgba oke ọsọ n'oge mmiri na-ezo kpàtàrà ihe mberede ahụ. Ọ kọwara na ọ bụ mmadụ anọ n'ime mmadụ ise ahụ nwụrụ ozigbo, ebe otu onye nke ọzọ nwụrụ n'ụzọ oge e bu ya aga ụlọọgwụ.", "author": "Izunna Okafor", "title": "Na Bayelsa, Mmadụ Ise Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kwuru na ndị ọzọ nwetara mmerụahụ n'ihe mberede okporoụzọ ahụ nọ n'ụlọọgwụ 'Niger Delta University Teaching Hospital' dị n'Okolobiri, n'okpuru ọchịchị Yenagoa anara ọgwụgwọ ugbua.", "author": "Izunna Okafor", "title": "Na Bayelsa, Mmadụ Ise Anwụọla n'Ihe Mberede Okporoụzọ", "category": "Akụkọ Ụwa"},
{"text": "Ọ dụrụ ndị na-anya ụgbọala ọdụ ka ha zeere ịgba oke ọsọ, n'ihi na nke ahụ so n'otu ihe kacha eweta ihe mberede okporoụzọ, ọkachasị ugbua mmiri na-ezo, maka na ụzọ na-amị amị ma mmiri zòó.", "author": "Izunna Okafor", "title": "Na Bayelsa, Mmadụ Ise Anwụọla n'Ihe Mberede Okporoụzọ", "category": "Akụkọ Ụwa"},
{"text": "O kpekwazịrị ka ndị nke nwetara mmerụahụ gbakere, nwere onwe ha oge adịghị anya, ma kpekwa ka Chineke nabàta mkpụrụobi ndị nke nwụrụ anwụ zuru ike na ndokwa.", "author": "Izunna Okafor", "title": "Na Bayelsa, Mmadụ Ise Anwụọla n'Ihe Mberede Okporoụzọ", "category": "Akụkọ Ụwa"},
{"text": "Ozi si n'aka ụlọọrụ ahụ na-ahụ maka njem awele n'okporoụzọ n'ala Nigeria, bụ 'Federal Road Safety Corps (FRSC)', ngalaba steeti Anambra na-akọwa na otu nwoke anwụọla n'ihe mberede okporoụzọ dapụtara na steeti ahụ na nsonso a.", "author": "Izunna Okafor", "title": "Otu Onye Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "Onye jigodi ọkwa ugbua dịka onye na-ahụ maka ịkụziri ọhaneze ihe ha kwesiri ịma n'ụlọọrụ FRSC n'ime steeti ahụ, bụ DRC Margaret B. Onabe bụ ya mere ka ụwa mara nke a site n'ozi ọ kụpụụrụ ndị ntaakụkọ na nsonso a n'Awka bụ isi obodo steeti ahụ.", "author": "Izunna Okafor", "title": "Otu Onye Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "Dịka o siri kọwaa, ya bụ ihe mberede okporoụzọ dapụtàrà na mpaghara Nteje, dị nso na njikọ ụzọ Awkụzụ, n'ogologo ụzọ awara-awara ahụ siri Enugu gaa Onitsha, ma bụrụkwa nke mere ka oge o jiri nkeji iri abụọ na anọ gata elekere iri na abụọ nke ụbọchị Tuzdee.", "author": "Izunna Okafor", "title": "Otu Onye Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "O kwuru na ya bụ ihe mberede okporoụzọ dapụtara n'etiti onye na-anyà nnukwu ụgbọala 'Mercedes  911' (nwere akàrà GDD630XA), bụ Maazị Ikenna Ozonwadinkpa, nà onye na-anya ọgbatumtum Jencheng (nwere akàrà ZLL 108 QU), bụ onye a maghị onye ọ bụ.", "author": "Izunna Okafor", "title": "Otu Onye Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "DRC Onabe gara n'ihu mee ka a mara na ihe mberede okporoụzọ ahụ mètụtàrà mmadụ ise, nke gụnyere ụmụnwoke anọ na otu nwaanyị, ma kwukwa na otu nwoke n'ime ha nwụrụ, ebe otu nwaanyị ahụ nwetara ihe mmerụahụ n'ihe mberede okporoụzọ ahụ.", "author": "Izunna Okafor", "title": "Otu Onye Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "Dịka o siri kọwaa, ọ bụ ịgba oke ọsọ ka e kwuru na ọ bụ ya kpatara ihe mberede okporoụzọ ahụ. Ọ sị na ndị ọnọmgbeomere kwuru na onye ọgbatumtim ahụ nọ n'oke ọsọ, chọọ iji ọsọ wee gbafere nnukwu ụgbọala ahụ, wee dànyeziere ya adanyere, kpọrikọọ onwe ya.", "author": "Izunna Okafor", "title": "Otu Onye Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "E burukwazịrị ndị ahụ ihe mberede ahụ metụtara wee gaa ụlọọgwụ 'CHIRA Hospital' dị nso n'ebe ahụ, bụ ebe dọkịta nọrọ wee lelechaa ha ahụ ma gbaa akaebe na otu nwoke n'ime ha, bụ onye ahụ na-anyà ọgbatumtum anwụọla. A dọnyezịkwara ozu ya n'ụlọ nchekwa ozu dị n'ụlọọgwụ ahụ, ebe ndị ọrụ FRSC gbakwazịrị mbọ bupusie ihe dachisiri ụzọ, iji gbochie inwe agbakata akwụrụ n'ebe ahụ.", "author": "Izunna Okafor", "title": "Otu Onye Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "N'okwu ya banyere ya bụ ajọ ọdachi, onyeisi ụlọọrụ FRSC na steeti Anambra bụ Maazị Adeoye Irelewuyi dọrọ ndị na-anyà ụgbọala aka na ntị ka ha na-akpachapụ anya oge niile, zèére ịgba oke ọsọ, ma jirikwa nwayọ na uchè na-anyà ụgbọala. ", "author": "Izunna Okafor", "title": "Otu Onye Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "O kwuru na ọ bụ ịgba oke ọsọ na-ewetakarị ọkà n'ọnụọgụgụ ihe mberede okporo ụzọ na-adapụta aghara aghara na mpaghara ebe dị iche iche steeti ahụ. O chètààrà ha na oji nwanyọ anaghị emerụ ahụ, ma dụọ ha ka ha zèére ịgba oke ọsọ, ọkachasị ugbua a na-achọkwa ịbànye na mmemme ekeresimeesi koọmkwem.", "author": "Izunna Okafor", "title": "Otu Onye Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "Dịka ọ na-ekpe ka onye nke nwetara mmerụahụ n'ihe mberede okporo ụzọ ahụ gbakere ngwangwa, CC Irelewuyi kasikwazịrị ezinụlọ onye nke ha nwụrụ anwụ obi, kpee ka Chineke nabata ma nye mkpụrụ obi onye ahụ nwụrụ anwụ ezumike udo.", "author": "Izunna Okafor", "title": "Otu Onye Anwụọla n'Ihe Mberede Okporoụzọ n'Anambra", "category": "Akụkọ Ụwa"},
{"text": "Otu nwaanyị, bụ Oriakụ Gladys Ojukwu gbanahịrị ọnwụ ya n'ọnụ ụtụtụ ụbọchị Tuzdee, dịka otu nnukwu ụlọelu nwere òkpùkpù abụọ dị n'akụkụ ụlọ ya dàrà na Nnewi, dị n'okpuru ọchịchị 'Nnewi North' nke steeti Anambra.", "author": "Izunna Okafor", "title": "Ụlọelu Òkpùkpù Abụọ Adaala Na Nnewi, Mebisie Ihe", "category": "Akụkọ Ụwa"},
{"text": "Ya bụ ụlọ ka e kwuru na a ka na-arụ ya arụ, ma bụrụkwa ụlọ otu nwoke, bụ Maazị Benjamin Okeke, onye e kwuru na ya na di nwaanyị ahụ ụlọ ahụ chọrọ itigbu, bụ Maazị Clement Ojukwu enwebụọla okwu maka ya.", "author": "Izunna Okafor", "title": "Ụlọelu Òkpùkpù Abụọ Adaala Na Nnewi, Mebisie Ihe", "category": "Akụkọ Ụwa"},
{"text": "Oge ọ na-akọwa ka ya bụ ihe siri mee, Maazị Ojukwu kwuru na ya hapụrụ ụlọ ya oge o jiri nkeji iri na ise gata elekere asaa nke ụtụtụ, mana ya nwetara òkù ekwentị site n'aka otu onye agbataobi ya, Maazị Samuel Ejizu, onye gwara ya na ụlọ ahụ a na-arụ ọhụrụ n'akụkụ be ya adaala, ma gwakwa ya na nwunye ya nọbụ n'ụsekwu esi nri tupu ya bụ ụlọ daa, nke mere o jiri dị mkpa na ọ laghachiri azụ n'ụlọ, iji mara ka nwunye ya sirri nọrọ, nà etu ọnọdụ siri gbata kwụrụ n'ebe ahụ.", "author": "Izunna Okafor", "title": "Ụlọelu Òkpùkpù Abụọ Adaala Na Nnewi, Mebisie Ihe", "category": "Akụkọ Ụwa"},
{"text": "O kwuru na ọ gwazịkwara ya bụ nwoke kpọrọ ya ka o duru ndị mmadụ gaa be ya mara ka ọnọdụ nwunye ya siri dị; ma sịkwazie na obi tọrọ ya ụtọ mgbe nwunye kpọrọ ya n'ime nkeji ise o jiri zacha ekwentị onye agbataobi ahụ. Ọ sị na nwunye ya kọkwàzịịrị ya ka ya bụ ihe siri mee.", "author": "Izunna Okafor", "title": "Ụlọelu Òkpùkpù Abụọ Adaala Na Nnewi, Mebisie Ihe", "category": "Akụkọ Ụwa"},
{"text": "Maazị Ojukwu gakwara n'ihu kọwaa  na ya na nwoke nwe ụlọ ahụ agaala ụlọikpe banyere ya bụ ụlọ, n'ihi na ọ bụghị naanị na ụlọ ahụ dị nso nke ukwuu n'ụlọ nke ya, kama na onye nwe ya rụụrụ ya gafèé ebe ókè siri dị, n'agbanyeghị aka ọ dọrọ ya na ntị na ndụmọdụ o nyere ya banyere nke ahụ. O kwuru na ọ bụ n'okwu ahụ ka ha ka nọ, ihe ahụ wee mee.", "author": "Izunna Okafor", "title": "Ụlọelu Òkpùkpù Abụọ Adaala Na Nnewi, Mebisie Ihe", "category": "Akụkọ Ụwa"},
{"text": "Mbọ niile a gbara iji nweta ọnụ okwu nwoke ahụ nwe ụlọ ahụ dara ada, bụ Maazị Okeke, amịtàghị mkpụrụ, n'ihi na o nwebeghị onye hụrụ ya anya maọbụ nụ olu ya na gburugburu ụlọ kemgbe ya bụ ihe   mechara.", "author": "Izunna Okafor", "title": "Ụlọelu Òkpùkpù Abụọ Adaala Na Nnewi, Mebisie Ihe", "category": "Akụkọ Ụwa"},
{"text": "Ụfọdụ ndị ọnọmgbeomere na-ekwukwa na ha ka na-eleghasị anya n'ebe ahụ ya bụ ụlọ dara, iji mara ma o nwèrè onye so arụ ọrụ ebe ahụ ụlọ ahụ dadoro n'elu; ọbụladị dịka ụfọdụ ndị ma nke ekwe na-akụ n'ewumewu ụlọ kwukwazịrị na agbasòghị usoro na ogoogo kwesiri ekwesi were arụ ya bụ ọrụ, nke mezịrị o jiri daa.", "author": "Izunna Okafor", "title": "Ụlọelu Òkpùkpù Abụọ Adaala Na Nnewi, Mebisie Ihe", "category": "Akụkọ Ụwa"},
{"text": "Nwaanyị ahụ n'onwe ya, bụ Oriakụ Ojukwu kelere Chukwu maka ịzọpụta ya, ma kpọkuo ndị na-arụ ụlọ ka ha na-agbaso ogoogo na usoro kwesiri ekwesi, jirikwa akụrụngwa kwesiri ekwesi wee na-arụ ụlọ, ma kwụsịkwa iji ndụ ụmụ mmadụ egwu egwu, maka na ụwa bụ ofu mbịa.", "author": "Izunna Okafor", "title": "Ụlọelu Òkpùkpù Abụọ Adaala Na Nnewi, Mebisie Ihe", "category": "Akụkọ Ụwa"},
{"text": "Ihe dị icheiche ụlọ ọdịda ahụ mebisiri be Maazị Ojukwu gụnyere ogige ụlọ ígwè ọkụ ya na ígwè ọkụ dịgasị n'ime ebe ahụ, ọgbatumtum atọ, efere, igwe njụoyi ya, ihe o ji esi nri na nke e ji eghe ihe oghighe, tinyere ọtụtụ ihe ndị ọzọ o mebisiri, ọkachasị n'ụsọekwu ya.", "author": "Izunna Okafor", "title": "Ụlọelu Òkpùkpù Abụọ Adaala Na Nnewi, Mebisie Ihe", "category": "Akụkọ Ụwa"},
{"text": "Òtù jikọtara ndị ọrụ Injinia n'ala Nigeria a maara dịka 'Nigeria Society of Engineers (NSE)', ngalaba nke Awka agaala njem nleta n'ebe ahụ a na-arụ ụlọ ezumezu mba ụwa n'Awka bụ isi obodo steeti Anambra, iji hụ ka ọnọdụ ọrụ siri gbata kwụrụ n'ebe ahụ.", "author": "Izunna Okafor", "title": "Òtù Ndị Ọrụ Injinia Agaala Njem Nleta n'Ogige Ụlọ Ezumezu Anambra", "category": "Akụkọ Ụwa"},
{"text": "N'okwu ya oge ọ na-edugharị ha n'ebe ahụ, Kọmishọna na-ahụ maka ọrụ na steeti ahụ, bụ Maazị Injinia Marcel Ifejiofor mèrè ka a mara na ọrụ ahụ nọzị n'àgbà nke ikpeazụ ya ugbua, ma nyekwa nkọwa banyere etu ya bụ ọrụ siri gbata kwụrụ, ogoogo na akụrụngwa e ji arụ ya.", "author": "Izunna Okafor", "title": "Òtù Ndị Ọrụ Injinia Agaala Njem Nleta n'Ogige Ụlọ Ezumezu Anambra", "category": "Akụkọ Ụwa"},
{"text": "Dịka ọrụ siri gbata kwụrụ n'ebe ahụ ugbua, a rụchaala elu ụlọ ahụ maa mabụrụ n'ala ya, ebe a hụkwara ka ọrụ na-agawanye n'ihu n'ogige ahụ, bụ ebe ndị ọrụ jupụtakwara.", "author": "Izunna Okafor", "title": "Òtù Ndị Ọrụ Injinia Agaala Njem Nleta n'Ogige Ụlọ Ezumezu Anambra", "category": "Akụkọ Ụwa"},
{"text": "Kọmishọna Ifejiofor, onye kwuru na ụlọ ezumezu ahụ so n'ọrụ ncheta ga-adị ọkpụtọrọkpụ Gọvanọ Obianọ rụụrụ ndị Anambra, mekwazịrị ka a mara na a na-atụ anya ịrụchapụ ya bụ ogige n'ime ọnwa abụọ.", "author": "Izunna Okafor", "title": "Òtù Ndị Ọrụ Injinia Agaala Njem Nleta n'Ogige Ụlọ Ezumezu Anambra", "category": "Akụkọ Ụwa"},
{"text": "N'okwu nke ya, onyeisioche ndị òtù ahụ n'Awka, bụ Injinia Dọkịta Victor Okonkwo gosipụtara afọ ojuju ya na ndị òtù ya banyere etu ọrụ si agawanye n'ihu n'ebe ahụ, ogoogo e ji arụ ya, na ogoogo ya bụ ọrụ nọzị na ya ugbua, ma kwuo na Kọntraktọ ji ya bụ ọrụ ngo na-agbaso ụkpụrụ na usoro kwesiri ekwesi were arụ ya.", "author": "Izunna Okafor", "title": "Òtù Ndị Ọrụ Injinia Agaala Njem Nleta n'Ogige Ụlọ Ezumezu Anambra", "category": "Akụkọ Ụwa"},
{"text": "Na ntụnye nke ya, onyeisioche òtù jikọtara ụmụnwaanyị bụ Injinia n'ala Nigeria, bụ òtù a maara dịka 'Association of Professional Women Engineers Nigeria, APWEN' bụ Injinia Nneka Ezeani kèlèkwàrà aka na-achị steeti Anambra bụ Gọvanọ Willie Obianọ maka agadaga ọrụ ahụ, ma kelekwa ụlọọrụ ngo dị icheiche so arụ ya bụ ọrụ, maka ogoogo ha ji arụ ya.", "author": "Izunna Okafor", "title": "Òtù Ndị Ọrụ Injinia Agaala Njem Nleta n'Ogige Ụlọ Ezumezu Anambra", "category": "Akụkọ Ụwa"},
{"text": "Ndị ọzọ kwuru okwu na mmemme ahụ gụnyere osote onyeisioche òtù 'Association of Professional Women Engineers Nigeria, APWEN', bụ Injinia Fimbarr Ajegwu; osote onyeisi òtù ahụ n'oge mbụ, bụ Injinia Oluchi Okoli, tinyere ọtụtụ ndị ọzọ, bụkwa ndị toro Gọvanọ Obianọ, maka ịhụta mkpa ọ dị na Anambra nwere ụdị agadaga ụlọ ezumezu dị etu ahụ, bụkwa nke ga-eme ya steeti mbụ nwere ụdị ụlọ ezumezu mba ụwa ahụ na mpaghara ndịda ọwụwa anyanwụ ala Nigeria.", "author": "Izunna Okafor", "title": "Òtù Ndị Ọrụ Injinia Agaala Njem Nleta n'Ogige Ụlọ Ezumezu Anambra", "category": "Akụkọ Ụwa"},
{"text": " ", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": "Mmadụ ise nọrọ na nsonso a wee nweta mmerụahụ n'ụdị icheiche na steeti Anambra, oge otu ụgbọala bọọsụ na otu ụgbọala spesi wagọn kwokọtàrà isi ọnụ, wee kpọrikọọ onwe ha na ndị nọgasị n'ime ha.", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": "Nke a bụ nke e mere ka ụwa mara site n'ọnụ onye jigodi ọkwa ugbua dịka onye na-ahụ maka ịkụziri ọhaneze ihe ha kwesiri ịma n'ụlọọrụ FRSC n'ime steeti ahụ, bụ DRC Margaret B. Onabe, site n'ozi ọ kụpụụrụ ndị ntaakụkọ na nsonso a n'Awka bụ isi obodo steeti ahụ.", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": "Dịka o siri kọwaa, ya bụ ihe mberede okporoụzọ dapụtàrà na mpaghara Nawfia nke ogologo ụzọ awara-awara ahụ siri Enugu gaa Onitsha, ma bụrụkwa nke mere oge o jiri ọkara gata elekere iri anọ nke ehihie ụbọchị Tuzdee.", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": "Ọ gakwara n'ihu kọwaa na ya bụ ihe mberede okporoụzọ dapụtara n'etiti ụgbọala bọọsụ Toyota Hiace (nwéré ákàrà EPE 948 YD), nke onye na-anya ya bụ Maazị Augustine Ikpa; nà ụgbọala speesi wagọn Toyota Sienna (nwéré ákàrà BKL 361 ZJ), nke onye na-anya ya bụ Maazị Eze Okonkwo Chijioke", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": "O kwuru na ndị ọnọmgbeomere kọwàrà na ihe kpatara ihe mberede okporoụzọ ahụ bụ mmadụ ịhapụ aka nke ya gbaba n'aka nke onye ọzọ, ma kwuo na onye ahụ na-anya ụgbọala speesi wagọn dara iwu okporoụzọ site n'ịhapụ akụkụ nke ya o kwesiri ịgba, wee gbaa akụkụ nke ndị na-abịa abịa, ya na ụgbọala bọọsụ na-abịa abịa wee kwòkọọ isi ọnụ.", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": " ", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": "DRC. Onabe gara n'ihu kọwaa na ihe mberede okporoụzọ ahụ mètụtàrà mmadụ iri na asaa, nke gụnyere ụmụnwoke asatọ, ụmụnwaanyị ise, ụmụaka ụmụnwoke abụọ na ụmụaka ụmụnwaanyị abụọ. O kwukwàrà nà mmadụ asaa n'ime ndị ahụ, nke gụnyere ụmụnwoke abụọ na ụmụnwaanyị ise, nwètàrà nnukwu mmerụahụ n'ihe mberede okporoụzọ ahụ, ma kwuo na o nweghị onye nke nwụrụ maọbụ tụfuo ndụ ya n'ebe ahụ. ", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": "Ọ kọwakwara na e buuru ndị ahụ nwetara mmerụahụ wee gaa n'ụlọọgwụ 'Princeton Hospital' dị n'Awka bụ isi obodo steeti ahụ maka inye ha ọgwụgwọ; ma mekwa ka a mara na ndị ọrụ FRSC nyere aka wee bughasịa ihe dachisịrị ụzọ n'ebe ahụ, iji hụ na e nweghị agbakata akwụrụ n'okporoụzọ ahụ.", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": "N'okwu ya banyere nke ahụ, onyeisi ụlọọrụ FRSC na steeti Anambra, bụ C.C. Adeoye Irelewuyi kelere Chukwu na o nweghị onye tụfuru ndụ ya n'ihe mberede okporoụzọ ahụ, ma kpekwazie ka ndị nke ahụ nwetara mmerụahụ gbakere ma nweta ọgwụgwọ zuru òkè n'oge adịghị anya.", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": " ", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": "Ọ dụkwazịrị ndị na-anyà ụgbọala ọdụ ka ha kwụsị ịhapụ aka nke ha na-agba n'aka nke onye ọzọ, n'ihi na nke ahụ megidere iwu na-achị okporoụzọ ma bụrụkwa otu n'ime ihe kacha eweta ihe mberede okporoụzọ n'ụdị dị oke egwu. Ọ dụkwazịrị ndị na-anyà ụgbọala ọdụ ka ha na-erubere iwu niile na-achị okporoụzọ isi nke ọma n'ozuzuoke, iji zèéré maọbụ ghàra iwètà ihe mberede okporoụzọ, ọkachasị n'ime oge a a bànyègoro n'ọnwa Mba.", "author": "Izunna Okafor", "title": "N'Anambra, Mmadụ Ise Enwetela Mmerụahụ Dịka Ụgbọala Abụọ Kwòkọrọ Isi Ọnụ", "category": "Akụkọ Ụwa"},
{"text": "Ọ na-adị mma ede kaa nka n'anya, a banyere ya aja n'ukwu.", "author": "Izunna Okafor", "title": "Na Mpaghara Amansea, Gọọmenti Anambra Amalitela Ọrụ Mmetụaka Ụzọ Enugu—Onitsha", "category": "Akụkọ Ụwa"},
{"text": "N'ịgbaso nke a, gọọmenti steeti Anambra amalitela ịrụ ọrụ mmetụaka na mpaghara Amansea nke okporoụzọ awara-awara ahụ si Enugu gaa Onitsha, iji mee ka ya bụ ụzọ dịtụ mma ịga aga.", "author": "Izunna Okafor", "title": "Na Mpaghara Amansea, Gọọmenti Anambra Amalitela Ọrụ Mmetụaka Ụzọ Enugu—Onitsha", "category": "Akụkọ Ụwa"},
{"text": "Ọ dị ncheta na o teela ọtụtụ ndị mmadụ na ndị òtù dị icheiche jiri kpọba gọọmenti etiti òkù ka o mee ihe bànyere ụzọ ahụ, iji belatara ndị na-eme njem ihe nhịahụ ha na-agabiga n'ịgba n'okporoụzọ ahụ, bụ nke kawanyere njọ n'oge udummiri a, ma dịkwazie imi na ọnụ ka ntọọ.", "author": "Izunna Okafor", "title": "Na Mpaghara Amansea, Gọọmenti Anambra Amalitela Ọrụ Mmetụaka Ụzọ Enugu—Onitsha", "category": "Akụkọ Ụwa"},
{"text": "Ọ dịkwa ncheta na ọchịchị gọọmenti steeti Anambra dozigharịrị mpaghara okporoụzọ ahụ dị n'Awka nbụ isi obodo steeti ahụ, ma rụọ àkwà atọ na ya, n'agbanyèghị na ọ bụ okporoụzọ gọọmenti etiti ka ọ bụ.", "author": "Izunna Okafor", "title": "Na Mpaghara Amansea, Gọọmenti Anambra Amalitela Ọrụ Mmetụaka Ụzọ Enugu—Onitsha", "category": "Akụkọ Ụwa"},
{"text": "Ka ọ dị taa, gọọmenti steeti ahụ amàlitekwala ọrụ mmetụ aka na mpaghara Amansea nke okporoụzọ ahụ, iji mee ka ọ katụ mma.", "author": "Izunna Okafor", "title": "Na Mpaghara Amansea, Gọọmenti Anambra Amalitela Ọrụ Mmetụaka Ụzọ Enugu—Onitsha", "category": "Akụkọ Ụwa"},
{"text": "N'okwu ya banyere nke ahụ, Odeakwụkwọ ọkpụtọrọkpụ ụlọọrụ na-ahụ maka ọrụ ngo na steeti Anambra, bụ Ọkaiwu Emeka Ohuoha mere ka a mara na ọ bụ n'izuụka gara aga na ha malitere ọr ahụ, ma kọwaa na ọ bụ ọchịchị steeti ahụ nyere ụlọọrụ ya ntụziaka ka o bagide na ya bụ ọrụ, n'ihi ajọ ọnọdụ okporoụzọ ahụ nọzị na ya ugbua.", "author": "Izunna Okafor", "title": "Na Mpaghara Amansea, Gọọmenti Anambra Amalitela Ọrụ Mmetụaka Ụzọ Enugu—Onitsha", "category": "Akụkọ Ụwa"},
{"text": "O kwuru na kemgbe ha jiri malite ọrụ ahụ, na ha ekpochiela ụfọdụ ebe idei mmiri kpaara n'okporoụzọ ahụ, ma kpochikwa ụfọdụ ebe miri àlà n'okporoụzọ ahụ, bụ nke omimiàlà ya ruru mita abụọ. O mere ka a mara na ọtụtụ ụgbọala emebiela n'ebe ahụ n'iji ajọ ọnọdụ okporoụzọ ahụ, ma kwukwazie na ha bupurusiri ọtụtụ ụgbọala dịchisiri ụzọ ebe ahụ tupu ha malite ya bụ ọrụ.", "author": "Izunna Okafor", "title": "Na Mpaghara Amansea, Gọọmenti Anambra Amalitela Ọrụ Mmetụaka Ụzọ Enugu—Onitsha", "category": "Akụkọ Ụwa"},
{"text": "Dịka ọ na-akọwa na ha edoziela mpaghara okporoụzọ ahụ, nke na ụgbọala ga-agbanwuzịkwa na ya ugbua n'enweghị ọtụtụ ihe mkpọbiụkwụ; o kwukwazịrị na ha ga-arụcha ọrụ ahụ oge adịghị anya, ọbụladị dịka ọ kpọkukwazịrị gọọmenti etiti ka ọ gbata ọsọ enyemaka ngwangwa n'okporoụzọ gọọmenti etiti dịgasị na steeti ahụ, iji belatara ndị mmadụ ihe isiike na ihe nhịahịahụ ha na-agabiga n'okporoụzọ ahụ.", "author": "Izunna Okafor", "title": "Na Mpaghara Amansea, Gọọmenti Anambra Amalitela Ọrụ Mmetụaka Ụzọ Enugu—Onitsha", "category": "Akụkọ Ụwa"},
{"text": "N'ajụjụọnụ a gbara ha, ụfọdụ ndị na-agba n'okporoụzọ ahụ, nke gụnyere Emeka Eze na Oriakụ Uju Nwosu kelere gọọmenti Anambra maka mgbataọsọ ya n'okporoụzọ ahụ, ma rịọkwazie ya ka o jisie n'ọrụ. Ọ kpọkukwazịrị gọọmenti etiti ka o welitekwuo aka n'ọrụ ahụ ọ na-arụ n'okporoụzọ ahụ na steeti ahụ, n'ihi na ọrụ ahụ na-akpụzị ka ejula ugbua kemgbe, ebe okporoụzọ ahụ na-akawanyekwazị kwà n'ụbọchị.", "author": "Izunna Okafor", "title": "Na Mpaghara Amansea, Gọọmenti Anambra Amalitela Ọrụ Mmetụaka Ụzọ Enugu—Onitsha", "category": "Akụkọ Ụwa"},
{"text": "Ndị okenye steeti Anambra, bụ ndị a maara dịka 'Anambra Elders Council' etòóla aka na-achị steeti ahụ, bụ Gọvanọ Willie Obianọ maka ọkpụrụkpụ ọrụ dị icheiche o jigasị n'aka na steeti ahụ, ọkachasị ọdụ ụgbọelu mba ụwa ahụ ọ na-arụ n'Ụmụeri (a maara dịka 'Anambra International Cargo and Passenger Airport') na ògigè ụlọ ezumezu mba ahụ ụwa ọ na-arụ n'Awka bụ isi obodo steeti ahụ (a maara dịka 'Anambra International Conference Center').", "author": "Izunna Okafor", "title": "Ndị Okenye Anambra, Òtù UN Etòóla Obianọ Maka Ọdụ Ụgbọelu Anambra", "category": "Akụkọ Ụwa"},
{"text": "Ndị okenye a kwupụtara ekele ha oge ha soro Gọvanọ wee gaa ileta ka ọrụ si aga n'ebe ahụ a na-arụ ọdụ ụgbọelu ahụ, bụkwa ebe Gọvanọ jiri ọnụ ya wee kọwasịara ha ka ọnọdụ siri gbata kwụrụ n'akụkụ niile nke ọdụ ụgbọelu ahụ.", "author": "Izunna Okafor", "title": "Ndị Okenye Anambra, Òtù UN Etòóla Obianọ Maka Ọdụ Ụgbọelu Anambra", "category": "Akụkọ Ụwa"},
{"text": "N'okwu ya n'ebe ahụ, onye jibụ ọkwa dịka Odeakwụkwọ Izugbe òtù mba ụwa 'Commonwealth' kọwàrà ọdụ ụgbọelu ahụ dịka nke magburu onwe ya, ma kelee ya bụ Gọvanọ Obianọ maka agadaga ọrụ ahụ, ọkachasị maka na o nweghị ebe  maọbụ onye ọbụla o bìrì ego wee rụọ ya bụ ya bụ ọkpụrụkpụ ọrụ.", "author": "Izunna Okafor", "title": "Ndị Okenye Anambra, Òtù UN Etòóla Obianọ Maka Ọdụ Ụgbọelu Anambra", "category": "Akụkọ Ụwa"},
{"text": "Ọ kọwara Obianọ dịka onye ma nke ekwe na-akụ n'ịma ka e si ejiịkwa ego, kwuo na ọdụ ụgbọelu ahụ na ụlọ ezumezu ahụ ga-adọta mmepe dara ụda, kwàlitekwa ọnọdụ akụnụba steeti ahụ; ma kpọkuzie ndị mmadụ ka ha bata na steeti ahụ bịa wunye akụnụba ha n'ime steeti ajụ.", "author": "Izunna Okafor", "title": "Ndị Okenye Anambra, Òtù UN Etòóla Obianọ Maka Ọdụ Ụgbọelu Anambra", "category": "Akụkọ Ụwa"},
{"text": "Ndị ọzọ dị icheiche kwuru okwu n'ebe ahụ gụnyere onyeisi òtù 'Congregation for Divine Worship' n'oge mbụ, bụ Cardinal Francis Arinze; Ashbishọọpụ Ụka Angịlịkan Na Mpaghara Niger na Bishọọpụ Dayọsiisi Awka, bụ Ashbishọọpụ  Alexander Ibezim; onye chịrị steeti Anambra n'oge mbụ, bụ Gọvanọ Chukwemeka Ezeife; onyeisioche otu jikọtara ndị eze ọdịnala na mpaghara ndịda-ọwụwa anyanwụ, bụ Igwe Nnaemeka Achebe; osote onyeisi otu Ọhaneze Ndị Igbo, bụ Maazị Damian Okeke-Ogene, tinyere ọtụtụ ndị ọzọ, bụkwa ndị kelere Chineke maka ngwaọrụ o ji Gọvanọ ahụ akwara na steeti ahụ, ma kpekwa kwupụtakwa olileanya o nwere na a ga-arụchapụ ma gbapee ya bụ ọdụ ụgbọelu n'oge adịghị anya.", "author": "Izunna Okafor", "title": "Ndị Okenye Anambra, Òtù UN Etòóla Obianọ Maka Ọdụ Ụgbọelu Anambra", "category": "Akụkọ Ụwa"},
{"text": "N'akụkọ ọzọ dịkwa ka ibè ya, òtù mba ụwa a maara dịka òtù 'United Nations' (UN) etòóla aka na-achị steeti Anambra, bụ Gọvanọ Willie Obianọ maka ọdụ ụgbọelu mba ụwa ahụ ọ rụrụ na steeti ahụ, ma kọwakwa ya dịka otu n'ime ihe kacha da ụda ọchịchị nọ ugbua na steeti ahụ megoro.", "author": "Izunna Okafor", "title": "Ndị Okenye Anambra, Òtù UN Etòóla Obianọ Maka Ọdụ Ụgbọelu Anambra", "category": "Akụkọ Ụwa"},
{"text": "Ọ bụ onye ọrụ UN na-ahụ maka ihe metụtara mmadụ n'ala Nigeria, bụ Maazị Edward Kallon nyere Gọvanọ ekele a oge ya na ụfọdụ ndịisi òtù mba ụwa dị icheiche, nke gụnyere òtù 'European Union' (EU) òtù 'World Health Organisation' (WHO) soro Gọvanọ Obianọ na ọfọdụ ndị ọrụ gọọmenti steeti ahụ wee bàgide na njem nleta n'ogige ebe ahụ a na-arụ ya bụ ọdụ ụgbọelu, dị n'Ụmụeri, n'okpuruọchịchị ime obodo 'Anambra East'.", "author": "Izunna Okafor", "title": "Ndị Okenye Anambra, Òtù UN Etòóla Obianọ Maka Ọdụ Ụgbọelu Anambra", "category": "Akụkọ Ụwa"},
{"text": "Ka ha gagharịchara na gburugburu ogige ọrụ ahụ, Maazị Kallon kwupụtàrà afọojuju ya banyere ụdị kpọcha-kpọcha akụrụngwa e ji arụ ọrụ ahụ, nà et ọtụ si agawanye n'ihu n'ike n'ike ebe ahụ; ma kọwaa ya dịka ntọala na ezigbo nzọpụ ụkwụ ga-ewulite ọnọdụ mmepe na ọnọdụ akụnụba steeti ahụ, mapaghata ndịda-ọwụwa anyanwụ na ala Nigeria n'ozuzuoke ma ọrụ malite n'ebe ahụ n'uju.", "author": "Izunna Okafor", "title": "Ndị Okenye Anambra, Òtù UN Etòóla Obianọ Maka Ọdụ Ụgbọelu Anambra", "category": "Akụkọ Ụwa"},
{"text": "N'okwu nke ha n'otu n'otu, Gọvanọ Obianọ na Kọmishọna na-ahụ maka ọrụ ngo na steeti ahụ, bụ Injinia Marcel Ifejiofor, onye dugharịrị ndị ahụ n'ogige ahụ nyèrè nkọwa banyere ọdụ ụgbọelu ahụ, etu ọnọdụ ọrụ siri gbata kwụrụ n'ebe ahụ, na uru dị icheiche ogige ya bụ ọdụ ụgbọelu mba ụwa ga-eweta, nà ụzọ dị iche iche ọ ga-esi nye aka n'ịkwalite ọnọdụ mmepe na ọnọdụ akụnụba steeti ahụ.", "author": "Izunna Okafor", "title": "Ndị Okenye Anambra, Òtù UN Etòóla Obianọ Maka Ọdụ Ụgbọelu Anambra", "category": "Akụkọ Ụwa"},
{"text": "Ndị ahụ gàkwàrà njem nleta n'ụlọọrụ na-ahụ maka atụmatụ nchekwa ahụike a maara dịka 'Anambra State Health Insurance Agency' (ASHIA), iji hụkwa ka ihe si aga n'ebe ahụ; ma bụrụkwa ebe ọ nọrọ gbapee ogige a kpọrọ 'Data Operations Centre', nke ngalaba ahụike steeti ahụ ga-eji na-arụ ọrụ.", "author": "Izunna Okafor", "title": "Ndị Okenye Anambra, Òtù UN Etòóla Obianọ Maka Ọdụ Ụgbọelu Anambra", "category": "Akụkọ Ụwa"},
{"text": "Ha mechàkwaziere ụbọchị ahụ, gaa n'ebe obibi Gọvanọ dị n'Amawbia, bụ ebe Maazị Kallon nọrọ wee gbapee usoro a maara dịka 'Mobile Technology Health Insurance Platform' (MTHIP) nke mbụ ya n'ala Nigeria, iji mee ka ndị nọ n'ime-ime obodo nwee ike isonye n'amụmà nchekwa ahụike n'enweghị nsogbu maọbụ ihe mgbakàsịahụ ọbụla.", "author": "Izunna Okafor", "title": "Ndị Okenye Anambra, Òtù UN Etòóla Obianọ Maka Ọdụ Ụgbọelu Anambra", "category": "Akụkọ Ụwa"},
{"text": "Ka ọ dị taa, ndị òtù mba ụwa 'United Nations' (bụ UN n'aha ịchàfụ) achọọla aka na-achị steeti Anambra, bụ Gọvanọ Willie Obianọ mma site n'inye ya nkwanyeùgwù dịkà Ọkàibe na Mmepe Tọrọ Àtọ (Champion of Sustainable Development).", "author": "Izunna Okafor", "title": "Òtù UN Enyela Obianọ, Ọkpala Nkwanyeùgwù", "category": "Akụkọ Ụwa"},
{"text": "Ịchọ mma a bụ nke e mere site n'aka onye ọrụ UN na-ahụ maka ihe metụtara mmadụ n'ala Nigeria, bụ Maazị Edward Kallon, ma bụrụkwa nke weere ọnọdụ n'ebe obibi Gọvanọ dị n'Amawbia. Maazị Kallon dùkwàrà ndị ọrụ òtù mba ụwa dị icheiche, nke gụnyere òtù WHO, òtù EU wee bịa ya bụ mmemme.", "author": "Izunna Okafor", "title": "Òtù UN Enyela Obianọ, Ọkpala Nkwanyeùgwù", "category": "Akụkọ Ụwa"},
{"text": "N'okwu ya n'ebe ahụ, o mere ka a mara na nkwanyeùgwù ahụ bụ maka ezi ọrụ mmepe na ọrụ nnwògharị dị icheiche Gọvanọ Obianọ na-arụ na ngalaba dị icheiche na steeti ahụ, nke gụnyere ngalaba ahụike, ngalaba akụnụba, ngalaba ọrụ ugbo, ngalaba nchekwa, ngalaba ọnọdụ obibindụ ụmụ mmadụ, na ngalaba ndị ọzọ.", "author": "Izunna Okafor", "title": "Òtù UN Enyela Obianọ, Ọkpala Nkwanyeùgwù", "category": "Akụkọ Ụwa"},
{"text": "O kpupuuru Gọvanọ Obianọ okpu maka iji akụrụngwa ọgbaraọhụrụ bụ ịgbà wee na-ebuso mpụ, arụrụala, ntọ, ohi na ndị omekoome ndị ọzọ agha ma na-achụkwa ha ọsọ ụkwụ eruala na steeti ahụ; kọwaa na ya bụ Gọvanọ agbaala mbọ dị iche iche n'ijikọta mpaghara ndịda-ọwụwa anyanwụ ọnụ n'ihe gbasaara mmepe; ọbụladị dịka o kwupụtara mmasị òtù UN nwere ịkwalitekwu njikọaka ọnụ ya na steeti ahụ.", "author": "Izunna Okafor", "title": "Òtù UN Enyela Obianọ, Ọkpala Nkwanyeùgwù", "category": "Akụkọ Ụwa"},
{"text": "O tòkwàrà Gọvanọ Obiano maka agadaga ọrụ mmepe gbara ọkpụrụkpụ ọ rụgoro na nsonso a na steeti ahụ, nke gụnyere ọdụ ụgbọelu Anambra na ọtụtụ ọrụ ndị ọzọ ọ rụgoro. Ọ rịọkwazịrị Gọvanọ ahụ ka ọ gba mbọ tinye amụma iwu kwesiri ekwesi n'ọrụ, maka ichekwaba ihe dị icheiche ọ na-arụ na steeti ahụ, na ihe ndị ojiegoachụego rụnyere na steeti ahụ, tupu ọ rịtuo n'ọkwa.", "author": "Izunna Okafor", "title": "Òtù UN Enyela Obianọ, Ọkpala Nkwanyeùgwù", "category": "Akụkọ Ụwa"},
{"text": "O kwere nkwà na òtù UN ga-eji usoro MIDAS (Migration Data Systems) wee kwàdó ọdụ ụgbọelu ahụ; kpọpụtasịa uru dị icheiche ọdụ ụgbọelu ahụ ga-ewèta na steeti ahụ nà nà steeti ndị ọzọ gbara ya gburugburu.", "author": "Izunna Okafor", "title": "Òtù UN Enyela Obianọ, Ọkpala Nkwanyeùgwù", "category": "Akụkọ Ụwa"},
{"text": "Ọ kpọpụtasịkwara ihe ndị ọzọ Gọvanọ ahụ mepụtasịrị na ngalaba dị icheiche, ọkachasị dịka o siri metụta mmepe ime-ime obodo, nà ngalaba ndị ọzọ, ma gwa ya ka o jisie ike n'ọrụ.", "author": "Izunna Okafor", "title": "Òtù UN Enyela Obianọ, Ọkpala Nkwanyeùgwù", "category": "Akụkọ Ụwa"},
{"text": "Na nzaghachi, Gọvanọ Obianọ kelere ndị òtù ahụ maka ịchọ mma ahụ, mee ka a mara na isi sekpụ ntị n'ọrụ mmepe niile ahụ ọchịchị ya rụgoro na steeti ahụ bụ iji nwògharịa ngalaba niile nke steeti ahụ ma mee ka ọ bụrụ ejiamaatụ n'ihe gbasaara ezi ọnọdụ mmepe, ọnọdụ akụnụba, ọnọdụ ahụike, na n'ezi ọnọdụ obibindụ ụmụ mmadụ. ", "author": "Izunna Okafor", "title": "Òtù UN Enyela Obianọ, Ọkpala Nkwanyeùgwù", "category": "Akụkọ Ụwa"},
{"text": "Ọ kọwàkwàzịrị na ihe niile ahụ na-abịa na mmezu n'ozuzuoke, ma kwezie nkwà na onye ga-anọchi anya ya ma ọ chịchaa, rituo n'ọkwa ga-amalitekwa ebe ya onwe ya kwụsịrị n'ọrụ mmepe ahụ.", "author": "Izunna Okafor", "title": "Òtù UN Enyela Obianọ, Ọkpala Nkwanyeùgwù", "category": "Akụkọ Ụwa"},
{"text": "Ndị òtù UN nọkwàzịrị na mmemme ahụ wee chọkwa Kọmishọna na-ahụ maka ahụike na steeti ahụ, bụ Dọkịta Vincent Okpala, nà onyeisi ụlọọrụ 'Anambra State Health Insurance Agency (ASHIA)', bụ Dọkịta Simeon Onyemaechi mma n'otu oge ahụ, maka ezi ọrụ ha na ngalaba ahụike steeti ahụ.", "author": "Izunna Okafor", "title": "Òtù UN Enyela Obianọ, Ọkpala Nkwanyeùgwù", "category": "Akụkọ Ụwa"},
{"text": "Aka na-achị steeti Anambra, bụ Gọvanọ Willie Obianọ ekwela nkwà na ọ ga-arụchapụ ma gbapee agadaga ọrụ ngo niile o ji n'aka na steeti ahụ tupu oge ọchịchị abịa n'isi njedobe.", "author": "Izunna Okafor", "title": "A Ga-Arụcha Ma Gbapee Ọrụ Niile M Ji n'Aka Tupu Ọchịchị M Agwụ — Obianọ", "category": "Akụkọ Ụwa"},
{"text": "Gọvanọ Obianọ kwupụtàrà nke a oge ọ gara njem nleta n'ebe dị iche iche o jigasị ọkpụrụkpọ ọrụ n'aka na steeti ahụ, nke gụnyere ogige ụlọ ezumeezu mba ụwa ọ na-arụ na steeti ahụ a maara dịka 'International Conference Center (ICC)', na ogige ama egwuregwu ahụ ọ na-arụ n'Akwa bụ isi obodo steeti ahụ, bụ nke a kpọrọ 'Awka City Stadium'.", "author": "Izunna Okafor", "title": "A Ga-Arụcha Ma Gbapee Ọrụ Niile M Ji n'Aka Tupu Ọchịchị M Agwụ — Obianọ", "category": "Akụkọ Ụwa"},
{"text": "N'okwu ya n'ebe ahụ, ya bụ Gọvanọ kwupụtara ma gosipụta afọ ojuju ya banyere etu ọrụ ahụ si aga, ọkachasị etu e si arụ ya ọsọọsọ, ma kwupọtanwòó ezi mkpebi ya na njikere ya ime Anambra ka ọ gaa n'ihu ịnọ n'ogoogo dị elu karịa ka o zutere ya oge ọ batara n'ọkwa ọchịchị n'ahọ asaa gara aga.", "author": "Izunna Okafor", "title": "A Ga-Arụcha Ma Gbapee Ọrụ Niile M Ji n'Aka Tupu Ọchịchị M Agwụ — Obianọ", "category": "Akụkọ Ụwa"},
{"text": "Dịka ọ na-ekele ndị na-ahazi ọrụ ahụ, Obianọ kọwara ogige abụọ ahụ dịka nke ga-abara steeti ahụ, ụmụafọ ya nakwa ala Nigeria n'izugbe úrù n'ụzọ dị iche iche ma a rụchaa ha, ma kwezie nkwa na a ga-arụcha ma gbapee ogige abụọ ahụ na ọrụ ndị ọzọ o ji n'aka na steeti ahụ n'oge a tụrụ anya.", "author": "Izunna Okafor", "title": "A Ga-Arụcha Ma Gbapee Ọrụ Niile M Ji n'Aka Tupu Ọchịchị M Agwụ — Obianọ", "category": "Akụkọ Ụwa"},
{"text": "Na mbụ n'okwu ya oge ọ na-edugharị Gọvanọ na ndị soro ya wee bịa n'ebe ahụ, Kọmishọna na-ahụ maka ewumeewu ụlọ na steeti Anamba, bụ Maazị Mike Okonkwọ nyere nkọwa dịgasị mkpa banyere ọrụ ahụ, etu ha si aga, ogoogo e ji arụ ha nakwa etu ọrụ siri gbata kwụrụ n'ebe ahụ, dịka o siri metụta ogoogo ọrụ nọ na ya ugbua n'ebe ahụ.", "author": "Izunna Okafor", "title": "A Ga-Arụcha Ma Gbapee Ọrụ Niile M Ji n'Aka Tupu Ọchịchị M Agwụ — Obianọ", "category": "Akụkọ Ụwa"},
{"text": "Kọmishọna Okonkwọ, onye kwuru na a kụchaala gbamgbam n'ụlọ ezumeezu ahụ, gàkwàrà n'ihu kọwapụtasịa ihe dị iche iche a rụnyere n'ogige ahụ, bụ ihe ndị mere ya ka ọ bụrụ ejiamaatụ, mekwa ka a mara na ebe ahụ ga na-ekwo èkwò oge niile ma na-adọtakwara gọọmenti steeti ahụ ego oge niile ma a rụchaa ya, n'ihi na e nwekwara ụfọdụ ihe ndị ọzọ a ga na-eme n'ebe ahụ, n'abụghị naanị ọgbakọ. ", "author": "Izunna Okafor", "title": "A Ga-Arụcha Ma Gbapee Ọrụ Niile M Ji n'Aka Tupu Ọchịchị M Agwụ — Obianọ", "category": "Akụkọ Ụwa"},
{"text": "Onye ji ọrụ ngo ahụ, bụ Kọntraktọ Mark Tu nyèkwàrà nkọwa nke ya banyere etu ọrụ siri gbata kwụrụ n'ebe ahụ, ebe ha rụdobere, akụrụngwa e butesigoro nà ihe ndị ọzọ dị ebe ahụ ha ga-amalite ịrụ n'oge adịghị anya, ma kwe nkwa na ha ga-agbasi mbọ ike ịrụchapụ ya bụ ọrụ n'oge a tụrụ anya.", "author": "Izunna Okafor", "title": "A Ga-Arụcha Ma Gbapee Ọrụ Niile M Ji n'Aka Tupu Ọchịchị M Agwụ — Obianọ", "category": "Akụkọ Ụwa"},
{"text": "Ụfọdụ ndị dị iche iche soro Gọvanọ Obianọ wee bàgide na njem nleta ọrụ ahụ gụnyèrè onyeisi ndị eze ọdịnala mpaghara ọgbọ nta nkwàdo 'Anambra South' ma bụrụkwa eze ọdịnala Ezinifite dị n'okpuru ọchịchị ime obodo 'Nnewi South', bụ Igwe Samuel Obika; ògbò ya nke mpaghara 'Anambra Central' ma bụrụkwa eze ọdịnala Obeledu, bụ Igwe Augustine Oragwam; tinyere ògbò ha nke mpaghara 'Anambra North', ma bụrụkwa eze ọdịnala Ụmụeri, bụ Igwe Ben Emeka, nà ụfọdụ ndị ọzọ selitere isi n'ọrụ gọọmenti. ", "author": "Izunna Okafor", "title": "A Ga-Arụcha Ma Gbapee Ọrụ Niile M Ji n'Aka Tupu Ọchịchị M Agwụ — Obianọ", "category": "Akụkọ Ụwa"},
{"text": "Ndị eze ọdịnala atọ ahụ kèlerè Gọvanọ Obianọ maka ezi ọrụ dị iche iche ọ rụgoro na steeti ahụ, kpee ka Chineke gọzie ya mmaji kwuru mmaji, ma kwezie na ha na ndị ha na-achị agaghị ada mba n'inye ya nkwàdo kwesiri ekwesi na ikpere ya ekpere oge niile.", "author": "Izunna Okafor", "title": "A Ga-Arụcha Ma Gbapee Ọrụ Niile M Ji n'Aka Tupu Ọchịchị M Agwụ — Obianọ", "category": "Akụkọ Ụwa"},
{"text": "Gọọmenti etiti ala Nigeria emeela ka a mara na a ga-arụcha ma gbapee àkwà mmiri Niger nke abụọ (bụ \"Second Niger Bridge\") a na-arụ na steeti Anambra n'ime ọnwa Febụwarị ahọ na-abịa abịa.", "author": "Izunna Okafor", "title": "A Ga-Agbape Àkwà Mmiri Niger Nke Abụọ n'Ọnwa Febụwarị —Moghalu", "category": "Akụkọ Ụwa"},
{"text": "Nke a bụ nke e kwupụtara site n'ọnụ onyeisi ụlọọrụ 'National Inland Waterways Agency (NIWA) bụ Maazị George Moghalu, n'okwu ọ gwara ndị ntaakụkọ na nsonso a banyere nke ahụ, bụ nke o sitekwara na ya wee kọwaa na ọrụ na-aga n'ihu n'ebe ahụ kemgbe a malitere ya.", "author": "Izunna Okafor", "title": "A Ga-Agbape Àkwà Mmiri Niger Nke Abụọ n'Ọnwa Febụwarị —Moghalu", "category": "Akụkọ Ụwa"},
{"text": "Ọ kpọpụtàsịrị uru dị iche iche àkwà mmiri ahụ gà-eweta na mpaghara ahụ nà etu ọ ga-esi wèta mmepe mà kwalitekwa ọnọdụ akụnụba ala mpaghara ndịda-ọwụwa anyanwụ ala Nigeria ma a rụchaa ya; ọbụladị dịka o gosipụtàkwàrà afọ ojuju ya banyere etu ya bụ ọrụ si aga nà ogoogo e ji arụ ya.", "author": "Izunna Okafor", "title": "A Ga-Agbape Àkwà Mmiri Niger Nke Abụọ n'Ọnwa Febụwarị —Moghalu", "category": "Akụkọ Ụwa"},
{"text": "Dịka ọ na-ekele onyeisiala bụ Muhammadu Buhari maka ọmarịcha ọrụ mmepe dị iche iche ọ na-arụ na mpaghara ala Igbo na mpaghara ebe ndị ọzọ dị iche iche n'ala Nigeria kemgbe ọ batara n'ọkwa ọchịchị, Moghalu kwèrè ya nkwà na Ndị Igbo ga-aga n'ihu inye ọchịchị ya nkwàdo zuru òkè.", "author": "Izunna Okafor", "title": "A Ga-Agbape Àkwà Mmiri Niger Nke Abụọ n'Ọnwa Febụwarị —Moghalu", "category": "Akụkọ Ụwa"},
{"text": "Ọ kpọpụtasịrị ụfọdụ ọrụ dị iche iche Buharị rụgoro na ihe o megooro Ndị Igbo kemgbe ọ bàtàrà n'ọkwa ọchịchị, ma kwukwa na ya bụ onyeisiala agbapeela atụmatụ ọrụ ịrụ okporoigwe maka ụgbọoloko na Port Harcourt nke steeti Rivers, bụ nke o mere na nsonso a, ma bụrụkwa nke ga-esi na mpaghara steeti niile dị n'ala Igbo wee gaa ma a rụchaa ya.", "author": "Izunna Okafor", "title": "A Ga-Agbape Àkwà Mmiri Niger Nke Abụọ n'Ọnwa Febụwarị —Moghalu", "category": "Akụkọ Ụwa"},
{"text": "O jikwàzịrị ohere ahụ wee kpọkuo ndị obodo dị iche iche ka ha na-echekwa ma na-elekọta ihe dị iche iche gọọmenti rụrụ na mpaghara aha, ọbụladị dịka ọ katọrọ etu ndị omekoome sizị awakpògasị ụlọọrụ gọọmentị aghara-aghara na mpaghara ebe dị iche iche, ma kọwaa ya dịka ihe jọgburu onwe ya, kpọkukwa ndị na-eme ihe dị etu ahụ ka ha sepu aka na ya.", "author": "Izunna Okafor", "title": "A Ga-Agbape Àkwà Mmiri Niger Nke Abụọ n'Ọnwa Febụwarị —Moghalu", "category": "Akụkọ Ụwa"},
{"text": "Nwunye aka na-achị steeti Anambra, bụ Oriakụ Ebelechukwu Obianọ emekwala ihe ọzọ dara ụda, dịka o nyere mmadụ ruru narị atọ (300) n'ọnụọgụgụ ọzụzụ n'ụdị ọrụ aka dị iche iche, ma bunyesie ha akụrụngwa ha ga-eji wee malite ihe dị iche iche a kụziiri ha n'ebe ahụ.", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "Inye nkụzi a na inye nkwàdo a bụ nke Oriakụ Obianọ mere site n'okpuru atụmatụ ọrụ obi ebere ya, bụ 'Caring Family Enhancement Initiative (CAFE)', ma bụrụ nke e mere mmemme nhịkọta ya na nsonso a n'ogige 'Dora Akunyili Women Development Centre' dị n'Awka, bụkwa ebe a nọrọ wee kesàára ndị ahụ akụrụngwa nkwàdo ahụ.", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "Ka ọ na-agwa ndị ahụ ritere uru na nkwàdo ahụ okwu, Oriakụ Obianọ kwuru na ebumnobi atụmatụ ọrụ aka ahụ bụ iji gbanwèé ọnọdụ obibindụ ụmụafọ steeti ahụ, ma kọwaa na n'agbanyèghị etu ihe siri sie ike, na n'agbanyeghị etu ọnụ ahịa akụrụngwa na ihe ndị ọzọ siri gbagoo n'elu ọjị, na CAFE ka na-aga n'ihu n'atụmatụ inye ọzụzụ na nkwàdó ahụ.", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "O kwuru na CAFE emeela ihe ahụ ọtụtụ ugboro na ọtụtụ ahọ, ma bụrụkwa nke e sigoro na ya zụpụta imirikiti mmadụ, kwàdo ha ka ha bụrụ ndị kwụụrụ onwe ha, tinyere ọtụtụ ihe ndị ọzọ òtù ọrụ obi ebere ahụ mepụtagoro kemgbe ọ malitere, ọbụladị dịka o kwere nkwa ịga n'ihu n'ezi ọrụ ahụ, na inye ndị ahụ nkwàdó na ego mmalite.", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "O tòrò ndị ahụ sonye n'ọzụzụ nkọzi ahụ maka ịmụtacha ihe dị iche a kụziiri ha, ma gwa ha ka ha jiri ọgụgụisi na nkà ha mụtara ebe ahụ, nà ego nkwàdó na akụrụngwa ahụ e nyere ha wee bàárá onwe ha úrù ma bụrụ ndị kwụụrụ onwe ha. O kèlèkwazịrị ndị dị iche iche nyere aka ịhụ na oge nkụzi ahụ na mmemme inye nkwàdo ahụ gara nke ọma, ọkachasị ndị nlekọta ogige ọmụmụ ọrụaka 'Chike Okoli Centre for Entrepreneurial Studies (COCES)' dị na Mahadum Nnamdi Azkiwe dị n'Awka, bụ ebe a nọrọ wee nye ndị ahụ ọzụzụ ahụ.", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": " ", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "N'okwu nke ya, Kọmishọna na-ahụ maka ọdịmma ọhaneze na ihe metụtara ụmụaka na ụmụnwaanyị, bụ Oriakụ Ndidi Mezue kèlèrè Oriakụ Obianọ maka mbọ dị iche iche ọ na-agba iji kwàdo ndị mmadụ site n'okpuru atụmatụ CAFE ya, bụkwa nke ọ gara n'ihu kwuo na ọ na-eme n'eleghị anya n'azụ, ọbụladị ma ugbua oge ọchịchị di ya na-akpụdobe nso. ", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "Ọ dụkwazịrị ndị ahụ ọdụ ka ha tinye ihe niile ha mụtara n'ebe ahụ n'ọrụ, ma jirikwa akụrụngwa na ego nkwàdo ahụ e nyere ha wee malite ọrụaka dị iche iche ha mụrụ.", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "N'okwu ha n'otu n'otu, onyeisi nhazi atụmatụ CAFE, ma bụrụkwa osote odeakwụkwọ mgbasaozi Gọvanọ Willie Obianọ, bụ Maazị Emeka Ozumba; na osote onyeisi nlekọta ogige 'Chike Okoli Centre for Entrepreneurial Studies', bụ Ọkammụta Ngozi Ijeomah kpọpụtasịrị uri dị iche iche dị na ọrụaka, ọkachasị ugbua ọrụ oyibo adịghịzị, nakwa ugbua ọnọdụ ala Nigeria dịzị imi na ọnụ ka ntọọ.", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "He chetakwazịịrị ndị ahụ mụrụ ọrụaka ahụ na ọrụaka na-enye ego nke ukwuu ugbua ma nwekwa ọtụtụ ohere ọma jupụtara na ya, ọbụladị dịka ha dụrụ ha ọdụ ka ha kpara nkụ n'ohere ọma niile ahụ, maka na onye ji ya ruru abụọ ga-egwuru.", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "Ụfọdụ ndị dị iche iche sonyere n'ọzụzụ ahụ ma sorokwa nweta nkwàdo ahụ kèlèrè CAFE, Oriakụ Obianọ na COCES maka ọzụzụ ahụ, ma kwe nkwa itinye ihe niile ha mụtara n'ebe ahụ n'ọrụ.", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "Ọzụzụ nkụzi ọrụaka ahụ bụ nke were izuụka ise, ma bụrụkwa nke mmadụ ruru narị atọ sonyere na ya, nke gụnyere ndị ntorobịa, ụmụnwaanyị ihe na-esiri ike, ụmụnwaanyị ajadụ, ndị ikedịnobi (bụ ndị ọlụsị) na ụfọdụ ndị ọzọ sitere na mpaghara ebe dị iche iche na steeti ahụ.", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "A nọrọ na ya bụ ọzụzụ wee kụziere ha ọrụakadị iche iche, nke gụnyere ịkpà isi, ịkwa ákwà, imepụta mmanụ a na-ete n'ahụ na ihe e ji achọ mma, imepụta nchà, ighe ihe oghighe, ịkwọ ihe, mgbasaozi, tinyere ụfọdụ ihe ndị ọzọ. Ka nke ahụ gachara, e nyegasịkwara ha akụrụngwa ha ga-eji wee malite ihe ha mụrụ, ma nyekwa ha ego nkwàdo iji malite, bụ nke e mere site n'aka ọrụ obi ebere CAFE, na onye chọpụtaa ya, bụ Oriakụ Obianọ.", "author": "Izunna Okafor", "title": "CAFE: Nwunye Obianọ Enyela Mmadụ 300 Ọzụzụ n'Ọrụ Aka, Nye Ha Akụrụngwa Na Ego Nkwàdó", "category": "Akụkọ Ụwa"},
{"text": "Ka ọ gachaara ihe dịka otu izuụka gọọmentị steeti Anambra jiri mechaa mmemme ịgbape amụmà ịkọ ọrụ ugbo udummiri nke ahọ 2021, ụlọọrụ na-ahụ maka ọrụ ugbo na steeti ahụ amailtela ikesàrà ndị ọrụ ugbo steeti ahụ mkpụrụ akụkụ dị iche iche e ji akọ ugbo maka ịkọ ọrụ ugbo nke ahọ a.", "author": "Izunna Okafor", "title": "Gọọmentị Anambra Ebidola Ikesàrà Ndị Ọrụ Ugbo Ihe Ubi n'Efù Maka Ọrụ Ugbo Ahọ 2021", "category": "Akụkọ Ụwa"},
{"text": "Mmemme ikesà akụrụngwa a bụ nke a na-eme n'okpuru ọchịchị ime obodo dị iche iche na steeti ahụ ma bụrụkwa nke a màlitèrè n'okpuru ọchịchị ime obodo Anaọcha na Dunukọfịa. Atụmatụ a bụ mgbakwụnye na mmemme ịgbape ọrụ ọrụ ugbo ahụ Gọvanọ mere n'izuụka gara aga.", "author": "Izunna Okafor", "title": "Gọọmentị Anambra Ebidola Ikesàrà Ndị Ọrụ Ugbo Ihe Ubi n'Efù Maka Ọrụ Ugbo Ahọ 2021", "category": "Akụkọ Ụwa"},
{"text": "Ihe ubi nà mkpụrụ akụkụ dị iche iche e kesààrà ndị ahụ gụnyèrè okpòròakpụ/osisi akpụ TME 4-19, tomatò, mkpụrụ ọkwụrụ, mkpụrụ ọkà, nà mkpụrụ akụkụ ndị ọzọ, ma bụrụkwazie nke e kesààrà ha n'efù maka ịkọ ọrụ ugbo udummiri nke ahọ a.", "author": "Izunna Okafor", "title": "Gọọmentị Anambra Ebidola Ikesàrà Ndị Ọrụ Ugbo Ihe Ubi n'Efù Maka Ọrụ Ugbo Ahọ 2021", "category": "Akụkọ Ụwa"},
{"text": "N'okwu ya n'ebe ahụ, nnukwu onye enyemaka pụrụ iche Gọvanọ Obianọ n'ihe gbasaara ọrụ ugbo, bụ Maazị Obioma Mbanefo kọwàrà ọrụ ugbo dịka ihe dị óké mkpà n'ihi ọtụtụ uru dị iche iche dị na ya, nke gụnyere na ọ na-enye ego ma na-emekwa ka nri baa ụba ma dịkwa gbàànyụụ n'obodo.", "author": "Izunna Okafor", "title": "Gọọmentị Anambra Ebidola Ikesàrà Ndị Ọrụ Ugbo Ihe Ubi n'Efù Maka Ọrụ Ugbo Ahọ 2021", "category": "Akụkọ Ụwa"},
{"text": "Dịka ọ na-eme ka a mara na ọrụ ugbo so na ngalaba dị iche iche Gọvanọ Obianọ kacha etinye uchu na ya, ya bụ nnukwu onye enyemaka Gọvanọ kpọpụtàsịrị ihe dị iche iche ọchịchị nọ ugbua na steeti ahụ mepụtagòrò na ngalaba ọrụ ugbo steeti ahụ na nkwàdo dị iche iche ọ na-enye ndị ọrụ ugbo kemgbe o jiri batara n'ọkwa.", "author": "Izunna Okafor", "title": "Gọọmentị Anambra Ebidola Ikesàrà Ndị Ọrụ Ugbo Ihe Ubi n'Efù Maka Ọrụ Ugbo Ahọ 2021", "category": "Akụkọ Ụwa"},
{"text": "Maazị Mbanefo kwuru na ọchịchị Gọvanọ Obianọ enwògharịala ngalaba ọrụ ugbo steeti ahụ na ngalaba ndị ọzọ, ma dụọ ndị ọrụ ugbo ahụ ọdụ ka ha jiri mkpụrụ akụmakụ ahụ e kesààrà ha wee kọpụta erimeri gbaanyụụ na steeti ahụ, dịka a tụrụ anya n'aka ha.", "author": "Izunna Okafor", "title": "Gọọmentị Anambra Ebidola Ikesàrà Ndị Ọrụ Ugbo Ihe Ubi n'Efù Maka Ọrụ Ugbo Ahọ 2021", "category": "Akụkọ Ụwa"},
{"text": "Atụmatụ ikesà mkpụrụ akụmakụ a bụ nke Gọvanọ Obianọ na-eme kwà ahọ ọbụla, ma bụrụkwa nke mịtagoro ọtụtụ ezi mkpụrụ dị iche iche na ngalaba ọrụ ugbo steeti ahụ na mmepụta erimeri.", "author": "Izunna Okafor", "title": "Gọọmentị Anambra Ebidola Ikesàrà Ndị Ọrụ Ugbo Ihe Ubi n'Efù Maka Ọrụ Ugbo Ahọ 2021", "category": "Akụkọ Ụwa"},
{"text": "Oke ihe mberede na ihe anyammiri dakwàsịrị ụfọdụ ndị nwere ọdụ ahịa na mpaghara Ogoja dị n'okpuru ọchịchị ime obodo Ogoja nke steeti Cross River, dịka ajọ ọkụ ọgbụgba dakwàsịrị ma gbapịa ya ọdụ ahịa ruru iri n'ọnụọgụgụ n'ebe ahụ.", "author": "Izunna Okafor", "title": "Anya mmiri Agbaa, Dị Ọkụ Gbapị̀àrà Ọdụ Ahịa Iri N'Ogoja", "category": "Akụkọ Ụwa"},
{"text": "Ya bụ ajọ ọkụ ọgbụgba mere n'abalị na mpaghara 'No. 29 Mission Road, Igoli-Ogoja' ka e kwuru na ọ gbarikọrọ ihe niile dị n'ọdụ ahịa ahụ kpamkpam, nkè na o nweghị onye ọbụla n'ime ndị nwe ọdụ ahịa ahụ wepụtanwuru ọbụladị otu ihe n'ime ya.", "author": "Izunna Okafor", "title": "Anya mmiri Agbaa, Dị Ọkụ Gbapị̀àrà Ọdụ Ahịa Iri N'Ogoja", "category": "Akụkọ Ụwa"},
{"text": "Ndị ọnọmgbeomere na-akọwa na ọ bụ igwe na-enye ọkụ, bụ jeneretọ ka ọkụ ahụ siri na ya wee malite n'abalị ahụ, ma gakwa n'ihu kọwaa na otu onye n'ime ndị nwere ọdụ ahịa ebe ahụ koropùrù ma dàá ozigbo ọ nụrụ banyere ọkụ ọgbụgba ahụ,  ke mezịrị ka e buru ya gaa ụlọọgwụ maka inye ya ọgwụgwọ.", "author": "Izunna Okafor", "title": "Anya mmiri Agbaa, Dị Ọkụ Gbapị̀àrà Ọdụ Ahịa Iri N'Ogoja", "category": "Akụkọ Ụwa"},
{"text": "Na nkọwa nke ya, onye na-ere ahịa ihe e ji arụ ọkọ latiriiki, ma bụrụkwa otu onye n'ime ndị ọkụ ahụ gbarikọrọ ọdụ ahịa ha, bụ Maazị Felix Orim kwuru na ya nwètàrà òkù ekwentị n'ime abalị na ọkụ na-agba n'ọdụ ahịa ya; mana o nweghịzị ike ịpụnwù gaba ebe ahụ n'ime abalị ahụ, n'ihi etu ọnọdụ siri dịrị ya. Kaosiladị, ọ gakwazịrị n'ihu kọwaa na mgbe ọ bịaruru ebe ahụ n'ụtụtụ echi ya, ọ bụrụ na ihe niile o nwere n'ọdụ ahịa ahụ aghọọla ntụ, n'ihi na ọkụ gbara ha pịàtàà.", "author": "Izunna Okafor", "title": "Anya mmiri Agbaa, Dị Ọkụ Gbapị̀àrà Ọdụ Ahịa Iri N'Ogoja", "category": "Akụkọ Ụwa"},
{"text": "Dịka ọ na-eme ka a mara na a gwara ya na ọ bụ site n'igwè ọkụ otu onye ọzọ nwere ọdụ ahịa ebe ahụ ka ya bụ ọkụ siri wee malite, Maazị Orim kwàrà arịrị na ọ kwàjuru ngwaahịa n'ọdụ ahịa ya ahụ ọhụrụ, ma kwaa arịrị na ihe niile o jiri biri agbaala ọkụ, nke na ahịa ya adaala kpamkpam.", "author": "Izunna Okafor", "title": "Anya mmiri Agbaa, Dị Ọkụ Gbapị̀àrà Ọdụ Ahịa Iri N'Ogoja", "category": "Akụkọ Ụwa"},
{"text": "Ọ rịọkwazịrị gọọmenti na ndị ọzọ nwere obi ebere ka ha biko gbatara ha ọsọ enyemaka, site n'iji ego ole ọbụla ha ga-enyenwu wee tie ya na ndị òtù ya aka n'obi, maka na ha nwechàrà ezinụlọ ha na-akpanye nri na ụmụ ha na-azụ n'akwụkwọ.", "author": "Izunna Okafor", "title": "Anya mmiri Agbaa, Dị Ọkụ Gbapị̀àrà Ọdụ Ahịa Iri N'Ogoja", "category": "Akụkọ Ụwa"},
{"text": "N'okwu nke ya banyere ajọ ọdachi ahụ, onyeisioche okpuru ọchịchị ime obodo Ogoja, bụ Maazị Emmanuel Ishabor gbàrà akaebe na ihe ọdachi ahụ`dapụtara n'eziokwu, ma kwuo na ya onwe ya ejirila ụkwụ ya wee gaa jiri anya ya hụ ka ọnọdụ siri gbata kwụrụ n'ebe ahụ.", "author": "Izunna Okafor", "title": "Anya mmiri Agbaa, Dị Ọkụ Gbapị̀àrà Ọdụ Ahịa Iri N'Ogoja", "category": "Akụkọ Ụwa"},
{"text": "Ọ kọwara ọkụ ọgbụgba ahụ dịka nnukwu ihe ọdachi ma metere ndị ahụ ebere banyere ihe mgbu ahụ dakwàsịrị ha. O kwere nkwà na ya na ụfọdụ ụlọọrụ ndị ọzọ ga-ejikọ aka ọnụ ma tụkọọ arò ọnụ iji mara ihe ha ga-emere ndị ahụ nwe ọdụ ahịa ahụ, n'ụdị iji kwàdo ma nyere ha aka. O kwukwazịrị na ha ka na-eme nnyòcha banyere ya bụ ọkụ ọgbụgba, iji chọpụta n'ezie ihe kpatara ya na ọnụọgụgụ ihe ya bụ ọkụ bibìrì.", "author": "Izunna Okafor", "title": "Anya mmiri Agbaa, Dị Ọkụ Gbapị̀àrà Ọdụ Ahịa Iri N'Ogoja", "category": "Akụkọ Ụwa"},
{"text": "Igbo sị na ùgwù bụ nkwanye nkwanye, ma sịkwa na okpueze na-adị mma n'isi onye o ruru.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "N'ihi nke a, ndị òtù Michael Ọkpara, a maara dịka 'Michael Okpara Foundation' nọrọ na nsonso a wee nye Dọkịta Godwin Madụka onyinye nkwanyeùgwù pụrụ iche maka ọrụ obi ebere na ezi ọrụ ndị ọzọ dị iche iche ọ na-arụ.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "Mmemme inye nkwanyeùgwù a bụ nke weere ọnọdụ n'Awka bụ isi obodo steeti ahụ ma bụrụ mmemme ndị dị iche iche sitere n'òtù ahụ na ndị ọzọ ihe Dọkịta Godwin Maduka na-amasị sonyere na ya.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "N'okwu ya oge ọ na-enye ya onyinye nkwanyeùgwù ahụ, onye duru ndị òtù ahụ wee bịa ya bụ ije ma bụrụkwa nwa nwoke Dọkịta Michael Okpara lagoro mmụọ, bụ Maazị Ụzọdịmma Ọkpara mèrè ka a mara na òtù ahụ bụ òtù e hibere n'aha Dọkịta Michael Okpara, onye bụ onye ọrụ ahụike wuru èwù na mba ụwa, onye mbụ jiri ọkwa dịka Premia nke mpaghara ọwụwa anyanwụ ala Nigeria malite n'agbàtà ahọ 1959 wee ruo n'ahọ 1966, ma bụrụkwa onye mere ka ọnọdụ akụnụba mpaghara ala Igbo bụrụ ọnọdụ akụnụba kachasị mma ma kakwa na-agawanye n'ihu n'ụwa gbaa gburugburu oge ọ nọ n'ọkwa ahụ.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "Dịka ọ na-akọwa na ọ bụghị onye ọbụla ka òtù ahụ na-enye nkwanyeùgwù, o mere ka a mara na ha na-enye Dọkịta Madụka nkwanyeùgwù ahụ dịka 'Philantropist of the Millenium' n'ihi ọrụ obiebere dị iche iche ọ rụgoro na mpaghara ebe dị iche iche n'ala Igbo, n'ala Nigeria nà ná mpụga ya. ", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "O kwuru na ezi ọrụ obi ebere niile ahụ Madụka na-arụ nà nkwàdo dị iche iche ọ na-enye na mpaghara ebe dị iche iche abụghị naani na o tutela olileanya ọtụtụ ndị mmadụ enweghịzị olileanya, ma mịtakwa ọtụtụ ezi mkpụrụ n'ụzọ dị iche iche; ọ sịkwa na nke ahụ na-egosinnọọ na ọ nọ ọdụ ka a ga-asị na ọ bụ Dọkịta Michael Ọkpara lagoro mmụọ lọrọ Dọkịta Madụka ụwa, maka na ha abụọ enweghịdị nnukwu ihe dị iche iche n'etu ha si eme na n'obibindụ.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "O mere ka a mara na Dọkịta Ọkpara bụ dọkịta bekee na-ewu èwù na mba ụwa oge ọ dị ndụ, ma gbakwa akaebe na Dọkịta Madụka n'onwe ya bụkwazị dọkịta na-ewu èwù na mba ụwa ma bụrụkwa onye nwe otu n'ime ụlọọgwụ kachasị mma na mba ụwa taa, bụ nke a maara dịka 'Las Vegas Pain Institute and Medical Cente' dị na mba USA, tinyere ọtụtụ ihe ndị ọzọ ọ rụgoro n'ebe dịgasị iche iche n'ala Nigeria na mba ofesi, ya na ihe ndị ọzọ mere ya bụ nwoke ka ọ bụrụ odogwu na oke mmadụ ndị Igbo na ala Nigeria ji eme ọnụ.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "Ọ kpọkuzịkwara ya bụ nwa amadi bụ Dọkịta Madụka ka o jisie ike n'ezi ọrụ ahụ ọ na-arụ n'ihi na ụwa na Chineke na-ahụ ya, ọbụladị dịka o kpere ka Chineke gaa n'ihu ịgọzi ya, ma kpọkukwazie ndị mmadụ ka ha na-enye ya bụ nwoke nkwàdo kwesiri ekwesi oge niile, iji gaa n'ihu n'ezi ọrụ ya.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "Maazị Ọkpara kọwakwara na Madụka ga-emekwa nke ọma n'ịgbanwe ọnọdụ akụnụba Anambra ma ọ chịa steeti ahụ, dịka nna ya bụ Michael Ọkpara siri mee nke ọma oge ọ chịrị mpaghara ala Igbo, ma kpọkuzie ndị Anambra ka ha nye ya nkwàdo kwesiri ekwesi, dịka ọ na-apụta ịzọ ọkwa gọvanọ steeti ahụ.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "Na nzaghàchi ya oge ọ natachara nkwanyeùgwù ahụ, Dọkịta Madụka kèlèrè ndị otu ahụ maka ịhụta ya dịka onye tozùrù òkè ịnwete nkwanyeùgwù ahụ dị óké elu, ma kọwaa ya dịka nnukwu ihe agbamume na ihe mwulite mmụọ iji sị ya gaa n'ihu n'ezi ọrụ dị iche iche ọ na-arụ.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "O jiri onyoonyoo wee gosipụtasịa ọtụtụ ihe dị iche iche ọ rụgoro ma na mba ụwa ma na mba ofesi, nke gụnyere ụlọ ahụike 'Las Vegas Pain Institute and Medical Cente' ahụ dị na mba Amerika, tinyere ọtụtụ ihe ndị ọzọ ọ rụrụ nnanị ya ma nyefee gọọmenti, n'aka ndị ụka, maọbụ n'aka ndị obodo n'efù, nke gụnyere isi ụlọọrụ ndị uweojii dị n'obodo ya bụ Ụmụchukwu, ụlọọgwụ 'Trinitas International Hospital, Ụmụchukwu; ụlọọrụ ndị ọrụ nchekwa 'Nigerian Security and Civil Defense Corps, Ụmụchukwu'; ngalaba ụlọikpe Majie dị n'Ụmụchukwu; ngalaba ụlọikpe ukwu dị n'Ụmụchukwu; tinyere ọtụtụ ihe ndị ọzọ, nke gụnyere ụlọụka, ebe obibi ndị ọrụ ụka, okporoụzọ, ụlọakwụkwọ, ụlọ ezumeezu, tinyere ọtụtụ ihe ndị ọzọ ọ rụrụ.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "O kwukwara na ya enyela ọzụzụ ọrụaka na nkwàdo nyegara ndị ntorobịa na ụmụnwaanyị ruru puku kwuru puku n'ọnụọgụgụ, tinyere ọtụtụ ihe ndị ọzọ o megoro, ma kwuo na ọ ga-aga n'ihu n'ezi ọrụ ahụ, maka na ọ na-atọ ya ụtọ nke ukwuu oge ọbụla ọ na-arụ ezi ọrụ dị etu ahụ.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "Ọ kpọkukwazịrị ma gwa ndị Anambra ka ha kwàdo ya n'ozuzuoke dịka ọ na-apụta ịzọ ọkwa gọvanọ steeti ahụ. O kwere nkwà ime Anambra ka ọ dị ka Dubai ma o nweta mmeri, ma kwupụta olileanya o nwere na ọ ga-enweta mmeri na nhọpụta ahụ a ga-eme n'abalị isii nke ọnwa Nọvemba ahọ a. ", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "Banyere ihe ọ ga-eme ma ọ bụrụ na o mechaa turu ùgò dịka Gọvanọ steeti ahụ, Dọkịta Maduka kwuru na ebumnobi o ji azọ ọkwa gọvanọ bụ ka o jeere steeti ya na Ndị Anambra ozi, n'ihi na o meela ọtụtụ ihe na-ewu ewu na ihe dara ụda na mba ụwa, nweta nzere na agụmakwụkwọ dị iche iche, ma nwekwa ezi ọgụgụisi, amamihe na ahụmahụ dịka ezi onye ndu, bụzị nke mere ya ka ọ bụrụ onye kacha tozuo òkè n'ime ndị niile ahụ so ya azọ ọkwa gọvanọ ahụ.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "O kwuru na o nweta nturuugo, na ọ ga-enwògharị ngalaba ahụike nglaba mmụta na ngalaba ọrụ ugbo steeti ahụ; kwalite njem ala, njem ikuku na njem mmiri; kwàdo ma kwàlite ndị ntorobịa na ụmụnwaanyị etu o kwesiri; ma kwàlitekwazie ọnọdụ obibindụ ụmụafọ steeti ahụ na ọnụego a na-enweta n'ime steeti ahụ, tinyere ọtụtụ ihe ndị ọzọ o bu n'obi imere ndị Anambra.", "author": "Izunna Okafor", "title": "Òtù Michael Ọkpara Enyela Dọkịta Maduka Onyinye Nkwanyeùgwù Maka Ezi Ọrụ Ya", "category": "Akụkọ Ụwa"},
{"text": "Onye na-etinye ọchị n'ihu nwaogbenye na-etinye ọchị n'ihu chi kere nwaogbenye.", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "N'ịgbaso nke a, otu nwoke ọrụ obi ebere na-echu ụra, bụ Maazị Gilbert Ezenagụ etinyela ọchị n'ihu ọtụtụ mmadụ site n'iji akpa osikapa wee kwàdó mmadụ ruru narị atọ n'ọnụọgụgụ, bụ ndị ọnọdụ dịịrị añaa, n'obodo ya bụ Ebenator, n'okpuru ọchịchị 'Nnewi South' nke steeti Anambra.", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "Ọ nọkwara na mmemme ahụ wee kesàára ndị ahụ ego iji goro ihe ha ga-eji wee hazie ya bụ nri, ka erimeri wee bụrụ mkpori mkpori. ", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "N'okwu ya banyere nke ahụ, Maazị Ezenagụ kọwara na mmadụ inyere onye ọnọdụ dịịrị aña aka na-atọ Chineke ụtọ nke ukwuu, ma na-adọtakwa ngọzị na ihuọma Ya, tinyere ọtụtụ ezi ihe ndị ọzọ na Chineke na-emere onye dị etu ahụ, maka na Ọ bụ Ya bụ Onye na-akwụ ụgwọọrụ.", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "Dịka ọ na-akọ akụkọ ụwa banyere ihe Chineke meere ya na etu O siri gọzie ya, o mere ka a mara na ọ bụ site n'aka onyeisi ụlọụka 'Synagogue Church of God' , bụ onye amụma Temitope Balogun a maara dịka T.B. Joshua, bụ onye nwụrụ na nsonso a ma bụrụkwa onye e meere emume ịmụ ọkụ abalị na nsonsoa a.", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "Dịka o siri kọwaa, onye amụma T.B. Joshua bụ ezi onye ozi Kraịstị soro nzọụkwụ Ya nke ọma wee ruo n'ọnwụ ya, ma bụrụkwa nwoke ọ mụtara ọtụtụ ihe n'aka ya oge ọ dị ndụ, ọkachasị mmụọ na obi e ji enye enye, bụkwazị nke gbadoro ụkwụ n'akwụkwọnsọ na n'ụkpụrụ Kraịstị tọgbọọrọ na nkuzi o nyere ndị na-eso ụzọ ya.", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "O mere ka a mara ka a mara na otu n'ime ihe kpaliri ya o jiri kesàá ihe ndị ahụ o kesàrà bụ agụụ, maka na ọ chọpụtara na agụụ so n'otu n'ihe na-ebi ndị mmadụ aka Nigeria ọjọọ n'ala Nigeria, maka na ezigbo agụụ dị n'obodo ugbua, tinyekwuoro na onye agụụ na-agụ bụ onye iwe na ewe. O kwuru na ndị China bara ụba nke ukwuu ma bụrụkwa ndị kacha wee dị ụbara nmana nri dị ọnụ ala ebe ahụ, bụzị nke mere na agụụ anaghị enye ụmụ mmadụ n'ebe ahụ dịka ọ dị n'ala Nigeria.", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "Ọ kọwara na ihe agụụ jiri bụrụ nnukwu nsogbu abụghị naanị na ọ na-emekpà ụmụ mmadụ ahụ, kama na ọ na-emekwa ka mmadụ na-etinye aka n'ime aka ntụtụ, izu ohi, na itinye aka n'ọtụtụ ihe ọjọọ ndị ọzọ dị iche iche, ma sikwazie n'ụzọ dị etu ahụ na-eweta ala adịghị mma.", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "Maazị Ezenagụ, onye rụgooro ndị mmadụ ọtụtụ ọrụ obi ebere ma mekwa ọtụtụ ezi ihe dara ụda n'obodo, kwuru na ọ naghị enwekarị mmasị ikwe ka mmadụ na-abịakarịa be ya ịbịa ekele ya maka ihe ọma o meere ya, n'ihi na ọ na-ele anya na ọ bụ Chineke ka ọ dịịrị ya ịkwụ ya ụgwọ na ikele ya na ile a ọrụ maka ihe o mere. Ọ sị na ya anaghị enye maka na ọ bụ ya kachara ba ọgaranya, kama na ọ chọpụtara na inyere mmadụ aka bụ otu ụzọ kachasị ụzọ mmadụ pụrụ isi wee kwue 'Isee' (Amen) nye ekpere ọbụla ọ na-ekpe, nke bụkwa ihe ọ mụtàrà site n'aka onye amụma T.B. Joshua.", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "Ọ kpọkukwara ndị ọzọ bụ ndị akajiakụ ka ha nwee mmụọ inye inye, ghọtakwa mkpa ọ dị inye inye n'ihi ọtụtụ uru dị iche iche dị na nke ahụ. Ọ dụrụ ndị ahụ Chineke jiri akụnụba wee gọzie ọdụ ka ha léghàra anya n'etu ndị mmadụ nwere ike isi jiri ha na-akụ asịrị, na-akọtọ ma na-akatọ ha n'ihi ọrụ ọma ha na-arụ na etu ha si enyere ndị mmadụ aka, n'ihi na e kwutọkwàrà Kraịstị n'onwe ya, mee ya akaje dị iche iche maka ọrụ ọma ọ rụrụ na ezi ihe o meere ndị mmadụ oge ọ nọ n'ụwa, nke pụtara na onye ọbụla chọrọ ịgbasò nzọụkwụ Kraịstị ga-eme ya n'eleghị anya n'azụ.", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "O gisipụtara ezi olileanya o nwere na T.B. Joshua anwụghị anwụ, maka na Chineke ka ji ya arụ ọrụ dị ukwuu n'ụlọụka ya nà ná ndụ ụmụ mmadụ ọbụladị ahụ ya dara n'ụra ọnwụ. ", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "Ọ gwakwara ndị ahụ ketere òkè n'ihe ahụ o ka ha ghọta na ọ naghaị eme ihe ahụ maka na ọ bụ ya kachara nwee ego, mana ọ bụ otu n'ime ụzọ o kpebiri isi jiri akụnụba ya wee jeere Chineke ya ozi.", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "O kwekwàrà nkwà na ọ ga-aga n'ihu n'ọrụ ọma ahụ ọ na-abàgide, maka na o nwere ezi olileanya na ụgwọọrụ ya si n'aka Chineke ala. ", "author": "Izunna Okafor", "title": "N'Ebenator, Ezenagụ Ekesàárala Ndị Mmadụ Akpa Osikapa Ruru 300", "category": "Akụkọ Ụwa"},
{"text": "Ọ na-abụ a na-egbu ji awaị, ọ na-atọ ụtọ, a na-abachawanye ji.", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "Ka ọ dị taa, ụlọọrụ ahụ a mà àma na-emepụta ụgbọala n'ala Nigeria, bụ ụlọọrụ 'Innoson Vehicle Manufacturing Company (IVM) ewepụtala ngalaba ụlọọrụ mmepụta ụdịrị ụgbọala ọhụrụ ọzọ, iji gbakwụnyekwuo n'ụdị ụgbọala ndị ọzọ ọ na-emepụta.", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "Mmemme ịgbape nke a bụ nke weere ọnọdụ n'Ụmụdim Nnewi dị n'okpuru ọchịchị ime obodo 'Nnewi North' nke steeti Anambra, ma bụrụkwa nke dọtara aka na-achị steeti Anambra, bụ Gọvanọ Willie Obianọ; Minista na-ahụ maka ego nà amụmà ego ọrụ n'ala Nigeria, bụ Dọkịta Zainab Ahmed na ògbò ya nke na-ahụ maka ụlọọrụ, azụmahịa na iji ego achụ ego, bụ Otunba Adebayo, na ọtụtụ ndị ọzọ sonyere na mmemme ahụ.", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "E wezuga ngalaba mmepụta ụgbọala abụọ ahụ a gbapere ọhụrụ, a nọkwara na ya bụ mmemme gbapee ngalaba mmepụta akụrụngwa na-eme ka mmadụ e ji were agba ihe, bụ nke a kpọrọ 'Robotic Spraying Booth', nke ụlọọrụ innoson ahụ.", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "N'okwu ya n'ebe ahụ, aka na-achị steeti Anambra, bụ Gọvanọ Obianọ, nke ọ bụ osote ya, bụ Dọkịta Nkem Okeke nọchitere anya ya gbàrà akaebe na ụlọọrụ innoson na-agawanye n'ihu dịka ụlọọrụ mmepụta ụgbọala a ma ama na mba Afrịka, ma gbakwa akaebe na ụlọọrụ ahụ atụnyela ụtụ n'ọtụtụ ụzọ dị iche iche n'ịkwàlite ọnọdụ akụnụba ala Nigeria. ", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "O kwuru na ya bụ ụlọọrụ ekewàpụtala ọtụtụ ohere ọrụ nye ụmụafọ Nigeria na ndị mba ọzọ, kwàlite ọnụego na-abata n'akpà ego steeti ahụ na n'àkpà ego ala Nigeria, tinyekwaziere ọtụtụ ụzọ ndị ọzọ o sigoro kwàlite mmepe obodo, ọnọdụ obibindụ na ọnọdụ akụnụba. Ọ kpọkuzịrị gọọmenti etiti na gọọmenti steeti dị iche iche ka ha na-atụnyere ụlọọrụ ahụ site n'ịgba ya aka ahịa oge ọbụla ha nwere mkpà ụgbọala.", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "N'okwu nke ya oge e dugharịchara ha n'ime ụlọọrụ ahụ, Minista Ahmed kwuru n'eziokwu na ihe ọ hụrụ n'ebe ahụ tụrụ ya n'anya, kọwaa na ụlọọrụ ahụ bụ ọkaibe n'ime ụlọọrụ olenaole ndị ọzọ na-emepụta ụgbọala na Nigeria, ma tòkwazie onyeisi ụlọọrụ ahụ na ndị ọrụ ya maka agadaga ọrụ ha na-arụ ebe ahụ na ihe dị iche iche ha na-emepụta na ya bụ ụlọọrụ.", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "O kwuru na onyeisiala Nigeria bụ Muhammadu Buhari nwèrè mmasị pụrụ ichè na ọnụnụọkụ n'obi ịkwàlite ụlọọrụ mmepụta ngwaahịa dị iche iche dịgasị n'ala Nigeria, nà n'ịkwàlite ọnọdụ akụnụba ala Nigeria. O kelekwazịrị ụlọọrụ ahụ maka imepụtasị ụdị ụgbọala bụ ọpụrụiche na ejiamaatụ, ma kelekwazie gọọmenti steeti ahụ maka ime ka ụlọọrụ ahụ nwee ezi ọnọdụ dị larịị maka azụmahịa na arụmọrụ ya na steeti ahụ.", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "Na ntụnye nke ya, Minista Adebayo mèrè ka a mara na ụlọọrụ Innoson agbanyela mgbọrọgwụ nke ọma n'ihe gbasaara mmepụta ụgbọala, gbakwa akaebe na ya bụ ụlọọrụ enyela aka n'iwulite ùgwù dịịiri ala Nigeria n'anya mba ụwa, ọbụladị dịka o kwere nkwà na gọọmenti etiti ga-aga n'ihu inye ụlọọrụ ahụ nkwado etu o kwesiri na oge ọbụla ọ chọrọ nkwàdo ya. ", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "N'akụkụ nke ya, onyeisioche otu jikọtara ndị na-emepụta ụgbọala n'ala Nigeria a maara dịka 'National Automotive Design and Development Council (NADDC)', bụ Sinetọ Osita Izunaso kwuru na ọ bịara n'ebe ahụ ka o jirikwa anya ya wee hụ. O kwuru na ụlọọrụ ahụ na-emewanye nke ọma, ma kpọkuzie onyeisi ụlọọrụ ahụ ka o bịa soro gosipụta ụgbọala ya na mmemme azụmahịa ngosipụta ụgbọala e mepụtasịrị n'ala Nigeria a maara dịka 'Made-in-Nigeria Vehicles Trade Fair', nke ahọ a na-abịa n'ihu, bụ nke a ga-eme n'ọnwa Ọktoba ahọ a.", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "Na mbụ n'ozi nnọọ ya n'ebe ahụ, onyeisi ụlọọrụ IVM, bụ Maazị Innocent Chukwuma kèlèrè gọọmenti steeti Anambra na nke etiti maka nkwàdo ha nye ụlọọrụ ya na ụlọ mmepụta ngwaahịa ndị ọzọ, ọkachasị site n'inye ha ezi ọnọdụ azụmahịa bụ ịgbà, ya na ịgba ha aka ahịa.", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "O mere ka a mara na ụgbọala a ga na-emepụta na ngalaba ụlọọrụ ahụ bụ ụgbọala 'Innoson Shuttle' bụ ụgbọala shọtụụl ga na-ebu mmadụ asaa; ngalaba ụlọọrụ 'Innoson Connect' bụ ebe a ga na-emepụta ụdị ụgbọala ọhụrụ dị iche iche ga-adị ọnụ ala, anaghị añụ mmanụ ọkụ nke ukwuu, ma dịkwa mfe ndozi; ya na akụrụngwa 'Automated Robotic Spraying Booth' bụ ụdị nke mbụ na mbụ e nwegoro n'ala Nigeria.", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "O mere ka a mara na ụlọọrụ ahụ ga-ewe ego ruru ijeri naịra anọ na ụma isii (N4.6bn), kpọpụtasịa ọtụtụ uru dị iche iche ọ ga-aba na etu ọ ga-esi kwàlite ọnọdụ akụnụba, ma kwuo na ọ ga-ekewàpụtara narị kwuru narị ndị ntorobịa ọtụtụ ohere ọrụ, tinyere ọtụtụ ụzọ ọ ga-esi nye aka n'ịkwalite ọnọdụ obibindụ na ọnọdụ akụnụba. ", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "Ọtụtụ ndị ọzọ sonyere na mmemme ahụ gụnyere onyeisi òtù jikọtara ndị na-emepụta ngwaahịa n'ala Nigeria bụ 'Manufacturers Association of Nigeria (MAN)', Injinia Mansur Ahmed; onyeisi ụlọọrụ 'Bank of Industry', bụ Maazị Olukayode Pitan; onyeisi ụlọọrụ NADDC, bụ Injinia Aliyu Jelani; gọvanọ chịbụrụ steeti Anambra n'oge mbụ, bụ Dame Virgy Etiaba; tinyere ọtụtụ ndị ọzọ.", "author": "Izunna Okafor", "title": "Innoson Agbapeela Ngalaba Ọhụrụ, Ụgbọala Ọhụrụ Na Nnewi", "category": "Akụkọ Ụwa"},
{"text": "Opekatampe, mmadụ ruru otu narị na iri isii anwụọla, ebe ndị mmadụ ndị ọzọ karịrị otu puku n'ọnụọgụgụ ka na-efùkwa èfù, ka mmiri dị oke egwu zòchàrà na nsonso a na mba Germany.", "author": "Izunna Okafor", "title": "Ijummiri Emeela Mkpamkpa na Germany", "category": "Akụkọ Ụwa"},
{"text": "Ya bụ nnukwu mmiri zoro ka e kwuru na o jiri óké ìfùfè wee bịa ma gbákwá óké ijummiri na idèmmiri, bụkwazị nke tokpòrò ma buchara ọtụtụ ụgbọala na-agara onwe ha n'okporoụzọ, ya na ndị mmadụ nọgasị n'ime ha, wee sụnyesie ụfọdụ n'ime ha isi n'ụmị, burukwa ụfọdụ ga tụnye n'ebe ndị ọzọ dị iche iche.", "author": "Izunna Okafor", "title": "Ijummiri Emeela Mkpamkpa na Germany", "category": "Akụkọ Ụwa"},
{"text": " ", "author": "Izunna Okafor", "title": "Ijummiri Emeela Mkpamkpa na Germany", "category": "Akụkọ Ụwa"},
{"text": "Akụkọ kọkwara na ya bụ óké mmiri òzuzo na ifufè ya kwatusikwara ma bibisiekwa ọtụtụ ụlọ ndị mmadụ na mpaghara ebe dị iche iche, ọkachasị na mpaghara 'Schuld' na ná mpaghara steeti 'North Rhine-Westphalia'.", "author": "Izunna Okafor", "title": "Ijummiri Emeela Mkpamkpa na Germany", "category": "Akụkọ Ụwa"},
{"text": "Ụfọdụ n'ime ndị ahụ nwụrụ ka e kwuru na ha gụnyèrè mmadụ atọ ndị ọrụ nsọnyụọkụ nà ụfọdụ ndị ọzọ ndị gara inye aka zọpụta ụfọdụ ndị mmadụ ajọ ọdachi ahụ dabidoro na mpaghara 'Altena' na mpaghara Werdohl-Elverlingsen; ha wee zute ọnwụ ike ha ebe ha na-azọ ndị ọzọ ndụ.", "author": "Izunna Okafor", "title": "Ijummiri Emeela Mkpamkpa na Germany", "category": "Akụkọ Ụwa"},
{"text": "Akụkọ kọkwara na mmadụ ruru iri ise n'ọnụọgụgụ bụkwa ndị elu ụlọ ha dakwasịrị ma titọba ha n'ala na 'Koblenz' dị na mpaghara ọdịda anyanwụ mba ahụ. Ọ bụ ọnụ na-ekwuru ndị uweojii n'ebe ahụ, bụ Maazị Ulrich Sopart mere ka a mara nke a.", "author": "Izunna Okafor", "title": "Ijummiri Emeela Mkpamkpa na Germany", "category": "Akụkọ Ụwa"},
{"text": "Ndị uweojii mekwazịrị ka a mara na ọtụtụ ndị mmadụ ka na-efu efu ugbua, n'ihi na ijummiri wabàtàrà n'ime ụlọ ha, wee bukọrọ ha, nke na o nweghịzịkwa onye hụrụ ha anya ọzọ wee ruo taa.", "author": "Izunna Okafor", "title": "Ijummiri Emeela Mkpamkpa na Germany", "category": "Akụkọ Ụwa"},
{"text": "Ha bụ ndị uweojii mekwazịrị ka a mara na a ka na-eme nnyocha banyere ya bụ mmiri, ihe so ya, nà mkpamkpa niile ahụ ọ kpara, iji nyere ọchịchị obodo ahụ aka ịma ihe ọzọ a ga-eme banyere ya bụ ọnọdụ.", "author": "Izunna Okafor", "title": "Ijummiri Emeela Mkpamkpa na Germany", "category": "Akụkọ Ụwa"},
{"text": "Ka ọ gachara ọnwa olenaole o nwetechara nkwàdo dị ukwu site n'aka ndị ọrụ obiebere na-amasị, nwata nwaanyị ahụ nwere otu ụkwụ ma bụrụkwa onye na-ebugharịbụ mmiri ọñụñụ na steeti Lagos, bụ Mary Daniel egoola nnukwu ụlọelu gburu ego ruru nde naịra iri na asaa na ụma ise (N17.5m) na steeti Lagos ahụ.", "author": "Izunna Okafor", "title": "Nwaanyị Otu Ụkwụ Ahụ Na-Ebugharịbụ Mmiri Na Lagos Egoola Ụlọelu Ọhụrụ", "category": "Akụkọ Ụwa"},
{"text": "Daniel, bụ nwaafọ steeti Kogi, màlitere wùbé èwùbé ma bụrụkwa onye ọtụtụ mmadụ màlìtèrè ịgbatara ọsọ enyemaka, inye ego na inye nkwàdo dara ụdà oge foto ya gbasàrà n'usoro nzikọrịtaozi ọgbaraọhụrụ, na-egosi ebe o bù ótù ụkwụ ya fọrọ afọ ma jiri mkpọ na-ebugharị ma na-ere mmiri ọñụñụ n'okporoụzọ.", "author": "Izunna Okafor", "title": "Nwaanyị Otu Ụkwụ Ahụ Na-Ebugharịbụ Mmiri Na Lagos Egoola Ụlọelu Ọhụrụ", "category": "Akụkọ Ụwa"},
{"text": "Ka foto ahụ gbasachara, ya bụ nwata nwaanyị nwètèrè ego ruru nde naịra iri abụọ na ise site n'aka ndị ọrụ obiebere na-amasị, ndị ọrụ gọọmenti na ndị ọzọ o metụrụ n'obi inye ya nkwàdo, iji mee ya ka ọ bụrụ onye kwụụrụ onwe ya ma kwụsị ahịa mbugharị ahụ ọ na-ebugharị. Ọ bụzị site na nke ahụ ka Chineke siri wee mee ya bụ nwatanwaanyị ezege, ma kpọpụ ya n'ụzọ ka ọ kwụsịzie ibugharị mmiri.", "author": "Izunna Okafor", "title": "Nwaanyị Otu Ụkwụ Ahụ Na-Ebugharịbụ Mmiri Na Lagos Egoola Ụlọelu Ọhụrụ", "category": "Akụkọ Ụwa"},
{"text": "Ka ọ dị taa, ya bụ nwaagbọghọbịa na-ebugharịbụ mmiri n'Oshodi Lagos egoola ụlọelu na mpaghara Igando Lagos.", "author": "Izunna Okafor", "title": "Nwaanyị Otu Ụkwụ Ahụ Na-Ebugharịbụ Mmiri Na Lagos Egoola Ụlọelu Ọhụrụ", "category": "Akụkọ Ụwa"},
{"text": "Ọ bụghị naanị nke ahụ; ya bụ nwata nwaanyị gbara ahọ iri abụọ na asaa malitèkwàrà ịrụ ụlọ ebe a na-emepụte ụdị mmiri ọñụñụ dị iche iche ugbua, bụkwazị nke ọ ga-arụchapụ n'oge adịghị anya, n'ihi na ọrụ na-achọzị ịkụrụ ọnụ n'ebe ahụ ugbua.", "author": "Izunna Okafor", "title": "Nwaanyị Otu Ụkwụ Ahụ Na-Ebugharịbụ Mmiri Na Lagos Egoola Ụlọelu Ọhụrụ", "category": "Akụkọ Ụwa"},
{"text": " ", "author": "Izunna Okafor", "title": "Nwaanyị Otu Ụkwụ Ahụ Na-Ebugharịbụ Mmiri Na Lagos Egoola Ụlọelu Ọhụrụ", "category": "Akụkọ Ụwa"},
{"text": "Gọọmenti steeti Anambra ekwenwòóla nkwà ịrụchapụ ogige ebe ahụ a ga na-azụpụta azụ, bụ nke a maara dịka 'Fish Village'  ma bụrụkwa nke a na-arụ na mpaghara ebe dị iche iche na steeti ahụ n'oge adịghị anya.", "author": "Izunna Okafor", "title": "Gọọmenti Anambra Ekwenwòóla Nkwà Ịrụchapụ Ogige Ebe Ahụ A Na-Azụ Azụ", "category": "Akụkọ Ụwa"},
{"text": "Kọmishọna na-ahụ maka ọrụ ugbo na steeti Anambra, bụ Maazị Nnamdị Onukwuba bụ ya kwupụtara nke a n'okwu ya oge ya na ndịisi ụlọọrụ ahụ gara njem nleta n'ebe ahụ a na-arụ ogigè ịzụ azụ ahụ n'Adazi-Nnukwu, dị n'okpuruọchịchị Anaọcha nke steeti ahụ, bụ njem ha gara iji mara ka ọrụ si aga n'ebe ahụ.", "author": "Izunna Okafor", "title": "Gọọmenti Anambra Ekwenwòóla Nkwà Ịrụchapụ Ogige Ebe Ahụ A Na-Azụ Azụ", "category": "Akụkọ Ụwa"},
{"text": "Dịka o siri kọwaa, ogige mmepụta azụ ahụ ga-abụ otu n'ime ọtụtụ nnukwu ihe dara ụda ọchịchị Gọvanọ Obianọ mepụtara ma ọ bụrụ na a rụchaa ha, ma bụrụkwa otu n'ime ihe a ga-eji na-echeta ọchịchị ya ma ọ chịchaa rịtugodi n'ọkwa.", "author": "Izunna Okafor", "title": "Gọọmenti Anambra Ekwenwòóla Nkwà Ịrụchapụ Ogige Ebe Ahụ A Na-Azụ Azụ", "category": "Akụkọ Ụwa"},
{"text": "Ka ọ gagharịchara na gburugburu ebe ahụ, Maazị Ọnụkwụba kwupụtara afojuju ya banyere etu ọrụ si aga n'ebe ahụ nàkwà ogoogo e ji arụ ya, ma kwupụtazie olileanya o nwere na gọọmentị ga-arụcha ya bụ ọrụ n'oge adịghị anya, n'ilekwasa anya n'etu ya bụ ọrụ si agawanye n'iké n'iké.", "author": "Izunna Okafor", "title": "Gọọmenti Anambra Ekwenwòóla Nkwà Ịrụchapụ Ogige Ebe Ahụ A Na-Azụ Azụ", "category": "Akụkọ Ụwa"},
{"text": "Dịka ọ na-akpọpụtasị ihe dị iche iche ọchịchị Gọvanọ Willie Obianọ mepụtagoro na ngalaba ọrụ ugbo, nà etu ọchịchị ya sigoro kwàdo ma mee ka ihu ọchị waa ndị ọrụ ugbo steeti ahụ; ya bụ Kọmishọna jikwazịrị ohere ahụ wee kpọkuo Ndị Anambra, ọkachasị ndị ntorobịa, ka ha sonyesie ike n'ọrụ ugbo, n'ihi na akụrụngwa ọgbaraọhụrụ emeela ka ọrụ ugbo dị mfe, tinyekwuoro na Gọvanọ Obianọ emeela ka ọrụ ugbo na-adọ akpịrị na steeti ahụ.", "author": "Izunna Okafor", "title": "Gọọmenti Anambra Ekwenwòóla Nkwà Ịrụchapụ Ogige Ebe Ahụ A Na-Azụ Azụ", "category": "Akụkọ Ụwa"},
{"text": "N'okwu nke ya, onye ọzọ soro wee gaa njem nleta ọrụ ahụ ma bụrụkwa onyeisi ngalaba na-ahụ maka ilekọta ọrụ ngo n'obi gọọmenti dị n'Awka, bụ Maazị Obumneme Akunyili kpọpụtasịrị ọtụtụ úrù dị iche iche ogige ịzụ azụ ahụ ga-ewètara na steeti ahụ ma a rụchaa ha, ọkachasị dịka o siri metụta imepụta azụ nà erimeri, ịkwàlite ọnọdụ mmepe akụnụba steeti ahụ, ikewàpụtara ụmụafọ steeti ahụ òhèrè ọrụ, na ime ka Ndị Anambra mara nke ọma banyere etu e si emepụta azụ.ụ, tinyere ọtụtụ uru ndị ọzọ.", "author": "Izunna Okafor", "title": "Gọọmenti Anambra Ekwenwòóla Nkwà Ịrụchapụ Ogige Ebe Ahụ A Na-Azụ Azụ", "category": "Akụkọ Ụwa"},
{"text": "O kwezịrị nkwa na ha ga na-abagide na njem nleta ọrụ ahụ na mgbe na mgbe, iji hụ na a rụchara ya na mgbe kwesiri ekwesi na n'ogoogo a tụrụ anya.", "author": "Izunna Okafor", "title": "Gọọmenti Anambra Ekwenwòóla Nkwà Ịrụchapụ Ogige Ebe Ahụ A Na-Azụ Azụ", "category": "Akụkọ Ụwa"},
{"text": "N'okwu nke ya oge ọ na-edugharị ndị òtù ahụ n'ihu ọrụ ya, onye ji ọrụ ngo ahụ na mpaghara ọgbọ nta nkwàdo 'Anambra Central' bụ Maazị Edmund Chukwuemeka, nke ụlọọrụ 'Editrust International Limited', kọwààrà ha ka ọnọdụ ọrụ siri gbata kwụrụ n'ebe ahụ, ma kwe nkwà na a ga-arụchapụ ya bụ ọrụ n'oge a kara aka. O mekwara ka a mara na njem nleta ahụ a kaghị àkà ndị ahụ bịara gosiri n'eziokwu ụdị mkpa ọrụ ahụ dị ha na mmasị ha nwere n'ịmara etu ọrụ si aga n'ebe ahụ.", "author": "Izunna Okafor", "title": "Gọọmenti Anambra Ekwenwòóla Nkwà Ịrụchapụ Ogige Ebe Ahụ A Na-Azụ Azụ", "category": "Akụkọ Ụwa"},
{"text": "Ogige ebe ịzụ azụ ahụ, bụ nke a na-arụkwa n'ebe dị iche iche na mpaghara ọgbọntankwàdo sineetị atọ e nwere na steeti ahụ.", "author": "Izunna Okafor", "title": "Gọọmenti Anambra Ekwenwòóla Nkwà Ịrụchapụ Ogige Ebe Ahụ A Na-Azụ Azụ", "category": "Akụkọ Ụwa"},
{"text": "Ya bụ ogige a na-arụ n'Adazi-Nnukwu nwèrè ime ebe ruru narị atọ a ga na-azụ azụ, nwee mmiri a gbapuru agbapu, nwee aja ngwùrù, nwee ebe obibi ga-eritenwu àkwà ndina iri ise, nwee igwe na-enye ọkụ ike ya ruru 75-KVA, ma nwekwa okporo ebe ọkụ latririiki ga-esi wee gaa, ruru iri abụọ na ise n'ọnụọgụgụ, tinyere ụfọdụ ihe ndị ọzọ a na-arụnye n'ebe ahụ, iji mee ya ka ọ bụrụ obodo azụ n'eziokwu.", "author": "Izunna Okafor", "title": "Gọọmenti Anambra Ekwenwòóla Nkwà Ịrụchapụ Ogige Ebe Ahụ A Na-Azụ Azụ", "category": "Akụkọ Ụwa"},
{"text": "Aka na-achị steeti Anambra bụ Gọvanọ Willie Obianọ awụchaala n'ọdụ ụgbọelu mba ụwa ahụ a rụrụ na steeti Anambra, bụ nke a maara dịka 'Anambra International Passenger and Cargo Airport, Umueri', ka ọ gachaara nkeji olenaole o siri na steeti Lagos wee felie. ", "author": "Izunna Okafor", "title": "Gọvanọ Obianọ Awụchaala n'Ọdụ Ụgbọelu Anambra, Kwenwòó Nkwà Ịrụchpụ Ya", "category": "Akụkọ Ụwa"},
{"text": "Gọvanọ Obianọ wụchàrà n'elekere 11:34 nke ụtụtụ ụbọchị Wenezdee n'ọdụ ụgbọelu ahụ dị n'Ụmụeri, n'okpuru ọchịchị 'Anambra East' nke steeti ahụ, bụkwa ebe ọtụtụ ndị dị iche iche e ji okwu ha agba izu na steeti ahụ nọrọ wee nabata ya.", "author": "Izunna Okafor", "title": "Gọvanọ Obianọ Awụchaala n'Ọdụ Ụgbọelu Anambra, Kwenwòó Nkwà Ịrụchpụ Ya", "category": "Akụkọ Ụwa"},
{"text": "N'okwu ọ gwara ndị nta akụkọ oge ọ wụchara n'ọdụ ụgbọelu ahụ, Gọvanọ Obianọ mere ka a mara na njem ya na mwụcha ahụ ọ wụchiri n'ọdụ ọgbọelu ahụ gara siriri-werere, ma gosipụta obi ụtọ ya na o sola na ndị fetùrù n'ọdụ ụgbọelu ahụ.", "author": "Izunna Okafor", "title": "Gọvanọ Obianọ Awụchaala n'Ọdụ Ụgbọelu Anambra, Kwenwòó Nkwà Ịrụchpụ Ya", "category": "Akụkọ Ụwa"},
{"text": "Dịka ọ na-eme ka a mara na a ka ga-emezi mmehie ahụ ụlọọrụ 'Independent National Electoral Commission, INEC' mere n'ibipụta aha onye ga-eji aha otu ndọrọndọrọ 'All Progressive Grand Alliance, APGA' wee zọọ ọkwa Gọvanọ na nhọpụta ahụ a ga-eme na steeti ahụ n'ọnwa n'abalị isii nke ọnwa Nọvemba ahọ a; ya bụ Gọvanọ kwèrè nkwà na ọ ga-arụcha ọdụ ụgbọelu ahụ na ọrụ ndị ọzọ o ji n'aka tupu oge ọchịchị ya abịa na njedobe.", "author": "Izunna Okafor", "title": "Gọvanọ Obianọ Awụchaala n'Ọdụ Ụgbọelu Anambra, Kwenwòó Nkwà Ịrụchpụ Ya", "category": "Akụkọ Ụwa"},
{"text": "Ụfọdụ ndị dị iche iche soro wee nabàta Gọvanọ Obianọ n'ọdụ ụgbọelu ahụ gụnyèrè Ọkaokwu ụlọ omeiwu steeti ahụ, bụ Maazị Uche Okafor; onye ahụ ji aha otu ndọrọndọrọ ọchịchị 'All Progressive Grand Alliance, APGA' were apụta ịzọ ọkwa gọvanọ steeti ahụ n'ahọ a, bụ Ọkammụta Chukwuma Soludo; onye ga-eji aha otu ndọrọndọrọ APGA wee zọọ ọkwa osote gọvanọ steeti ahụ, ndịisi ọchịchị steeti ahụ, ndị eze ọdịnala na ndị ọzọ selitere isi n'otu ndọrọndọrọ ọchịchị APGA, tinyere ndị ọzọ.", "author": "Izunna Okafor", "title": "Gọvanọ Obianọ Awụchaala n'Ọdụ Ụgbọelu Anambra, Kwenwòó Nkwà Ịrụchpụ Ya", "category": "Akụkọ Ụwa"},
{"text": "Mmadụ atọ nọrọ na nsonso a wee gbanahị ọnwụ mberede, dịka otu nnukwu ụgbọala gwongworo hapụzịrị ịgba n'okporoụzọ ma gbabazie n'ọhịa.", "author": "Izunna Okafor", "title": "Mmadụ Atọ Agbanahịla Ọnwụ, Dịka Nnukwu Ụgbọala Makpuru Ọhịa n'Osun", "category": "Akụkọ Ụwa"},
{"text": "Ihe mberede okporoụzọ ahụ bụ nke dapụtara na steeti Osun, na mpaghara Majeroku, bụ nke ji kilomita olenaole wee dị anya n'àkwàmmiri SASA dị na mpaghara ụzọ awara-awara siri Gbongan gaa Ibadan.", "author": "Izunna Okafor", "title": "Mmadụ Atọ Agbanahịla Ọnwụ, Dịka Nnukwu Ụgbọala Makpuru Ọhịa n'Osun", "category": "Akụkọ Ụwa"},
{"text": "N'okwu ya banyere nke ahụ, onye na-ahụ maka mmekọrịta ọhaneze na ụlọọrụ 'Federal Roads Safety Commission (FRSC) na steeti ahụ, bụ Agnes Ogungbemi mèrè ka a mara na ihe mberede ahụ dapụtàrà n'etiti nnukwu ụgbọala gwongworo MACK ọcha (nwere akàrà KTU774XW) nà ụgbọala gwongworo DAF na-acha edo èdò (nwere akara LSD314XX), ma bụrụkwazie nke mere n'ime abalị, ka ọ fọrọ nkeji iri na ise ka ọ kụọ elekere atọ nke ime abalị.", "author": "Izunna Okafor", "title": "Mmadụ Atọ Agbanahịla Ọnwụ, Dịka Nnukwu Ụgbọala Makpuru Ọhịa n'Osun", "category": "Akụkọ Ụwa"},
{"text": "O kwuru na a na-enyo ènyò na ọ bụ ịgba oke ọsọ mere ihe mberede okporoụzọ ahụ jiri dapụta, maka na ọ bụ ịgba oke ọsọ mèzịrị na ndị na-anyà ụgbọala ahụ enweghịzị ike ijidenwu maọbụ gbazie ha; ha wee kwòkọọ ọnụ ma makpuo ọhịa.", "author": "Izunna Okafor", "title": "Mmadụ Atọ Agbanahịla Ọnwụ, Dịka Nnukwu Ụgbọala Makpuru Ọhịa n'Osun", "category": "Akụkọ Ụwa"},
{"text": "Ọ gakwara n'ihu kwuo na ndị ọrụ FRSC wụchiri n'ebe ahụ mgbe ha nwètèchàrà ozi banyere ya bụ ihe mberede okporoụzọ n'ụtụtụ, ma nye aka n'ibughasị ihe dị iche iche dachisiri okporoụzọ, ọkachasị osisi juru n'ime ụgbọala gwongworo DAF, bụzị nke ụfọdụ n'ime ha dapụsịrị wee dachisie ụzọ, ma bụrụzie nnukwu ihe ogbochi nyegara ndị ọzọ na-agba n'okporoụzọ ahụ.", "author": "Izunna Okafor", "title": "Mmadụ Atọ Agbanahịla Ọnwụ, Dịka Nnukwu Ụgbọala Makpuru Ọhịa n'Osun", "category": "Akụkọ Ụwa"},
{"text": "Oke idei mmiri kpara mkpamkpa n'ochie obodo Keffi dị na steeti Nasarawa, na mpaghara 'North Central' nke ala Nigeria, bụkwa nke wetere ọnwụ mmadụ ruru isii n'ọnụọgụgụ ma bibie ọtụtụ ihe gburu ego ruru nde kwuru nde naịra n'ebe ahụ.", "author": "Izunna Okafor", "title": "Oke Idei Mmiri Awakpola Obodo Keffi Na Steeti Nasarawa", "category": "Akụkọ Ụwa"},
{"text": "Dika akụkọ ihe akaebe si kọọ, óké mmiri ozuzo nke bidoro n'isi ụtụtụ ụbọchị Mọnde, abalị iri abụọ na isii nke ọnwa Julaị a gbàrà oke idei mmiri ma mekwazie ka idei mmiri tochie àkwàmmiri a maara dịka \"Antau Bridge\" nke dị nso n'ọnụ ụzọ ebe e si abanye n'ụlọakwụkwọ kọleeji gọọmenti etiti a maara dịka 'Federal Government College, Keffi' dị na steeti ahụ.", "author": "Izunna Okafor", "title": "Oke Idei Mmiri Awakpola Obodo Keffi Na Steeti Nasarawa", "category": "Akụkọ Ụwa"},
{"text": "Akụkọ e nwetere na-akọwa na ya bụ óké idei mmiri dọwara ma kwatuo aja ngwuru ụlọakwụkwọ ahụ nke kewara ya bụ ụlọakwụkwọ na mmiri ahụ a rụụrụ àkwà mmiri ahụ dị n'akụkụ ebe ahụ.", "author": "Izunna Okafor", "title": "Oke Idei Mmiri Awakpola Obodo Keffi Na Steeti Nasarawa", "category": "Akụkọ Ụwa"},
{"text": "Otu onye ọnọmgbeomere hụrụ ka ya bụ ihe siri wee gaa, bụ Maazị Ahmadu Isa gbara akaebe nke ahụ ma kwuo na idè mmiri ahụ bukọọrọ ụmụakwụkwọ ise nọ na mmiri ahụ egwu mmiri oge ọ wara; o nweghịzịkwa onye hụrụ ụmụakwụkwọ ahụ anya ọzọ ruo taa, n'ihi na a maghị ebe mmiri ahụ budobere ha, ma ya fọdụzie ịhụ ozu ha anya, ma ọ bụrụ na ha nwụrụ anwụ ", "author": "Izunna Okafor", "title": "Oke Idei Mmiri Awakpola Obodo Keffi Na Steeti Nasarawa", "category": "Akụkọ Ụwa"},
{"text": "Ọ gara n’ihu kwuo na idei mmiri ahụ burukwara otu agadi nwoke nọ n'ime mmiri ahụ, n'agbanyeghị aka niile a dọrọ ya na ntị megide ịbanye maọbụ nọrọ n'ime mmiri ahụ toro eto.", "author": "Izunna Okafor", "title": "Oke Idei Mmiri Awakpola Obodo Keffi Na Steeti Nasarawa", "category": "Akụkọ Ụwa"},
{"text": "Keffi, nke bụ obodo ebe a rụrụ mahadum steeti ahụ bụ 'Nasarawa State University' jiri naanị kilomita iri ise na abụọ (52km) wee dị anya n'Abuja bụ isi obodo ala Nigeria.", "author": "Izunna Okafor", "title": "Oke Idei Mmiri Awakpola Obodo Keffi Na Steeti Nasarawa", "category": "Akụkọ Ụwa"},
{"text": "Akụkọ kọkwara na ọtụtụ narị kwuru narị ndị mmadụ na-eme njem na ndị ọzọ ji ụkwụ aga tọrọ atọ n'okporoụzọ awara awara ahụ siri Keffi gaa Abuja, dịka ide mmiri jupụtara na mpaghara ebe ahụ niile, bụkwa mpaghara ebe a rụrụ ogige maka ndị ji otu ahọ efe ala nna ha na steeti ahụ.", "author": "Izunna Okafor", "title": "Oke Idei Mmiri Awakpola Obodo Keffi Na Steeti Nasarawa", "category": "Akụkọ Ụwa"},
{"text": "Ọnwụ bụ ọzọ a mà na onye ọbụla ga-echirịrị, ma bụrụkwa òkù a ma na onye ọbụla dị ndụ ga-azarịrị chi ya oge ọbụla o jiri kpọọ ya.", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "Nke a bụ isi sekpụ ntị n'okwuchukwu mmemme ụka akwamozu Papa Sylvester Chukwumalu bụ nke weere ọnọdụ na nsonso a n'ezinụlọ be ya dị n'Ebenatọr, n'okpuru ọchịchị ime obodo 'Nnewi South' nke steeti Anambra. ", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "N'okwuchukwu ya n'ebe ahụ, 'Rev. Fr.' Johnpaul Onyiloha, nke ụlọụka 'St. Matthew's Catholic Church, Ebenator' kọwàrà mkpa ọ dị mmadụ ibi ezi ndụ n'ụwa ka o wee keta alaeze Chineke, ọbụladị dịka ọ gbàrà akaebe na Papa Chukwumalu bìrì ezi ndụ n'ụwa ma jeere Chineke na mmadụ ozi, tupu ọ lakwuru Chi ya.", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "Dịka ọ na-agba ezi àmà maka ndụ Pa Chukwumalu, 'Fr.' Ọnyịlọha kasìrì ndị na-eru uju ọnwụ ya obi, ma dụkwa ha ọdụ ka ha ñòmie ma gbaso ezi nzọụkwụ nna ha, bụ onye o kwuru na ọ nọrọ ogologo ndụ ma nwekwa ọtụtụ ezi ihe mmụta jupụtara na ndụ ya. ", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "N'okwu ya oge ndị ntaakụkọ na-agba ya ajụjụọnụ, diọkpara Pa Sylvester Chukwumalu, bụ Maazị Celestine Chukwumalu kọwàrà nna ya dịka onye udo na nwoke obiọma jupụtara n'amamihe.", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "Ọ sị, \"Nna m bụ onye obiebere, nwoke obiọma, onye udo na onye nwere ịhụnanya n'ebe mmadụ ibe ya nọ. O nweghị ezigbo ihe ị ga-arịọ ya ọ gaghị emere gị. Na ndụ ya niile, ọbụla ma n'ọnwụ ya ugbua, ụwa na-agbara ya akaebe na ọ bụ ezigbo mmadụ.\" ", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "Dịka ọ na-akọwa na nna ya hapụụrụ ha ọtụtụ ezi ihe nñòmi, ọ gakwara n'ihu kwuo na otu ihe ọ gaghị echefu echefu banyere ndụ nna ya bụ na ọ tọọrọ ya ezi ụkpụrụ ọ ga-agbasò wee kèta ndụ ebighịebi.", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "Na ntụnye nke ya, nwa nwanne Papa Sylvester, bụ Maazị Raphael Chukwumalu kpọpụtasịrị ihe dị iche iche agụnwoke ahụ mepụtara mgbe ọ dị ndụ, ọkwá dị iche iche o jiri, ezi nzọụkwụ ọ tọgbọọrọ ha, nà ezi ihe dị iche iche ọ hapụụrụ ha wee laa mmụọ, ma kpee ka mkpụrụobi ya zuo ike na ndokwa n'ime Chineke.", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "N'akụkụ nke ya, otu onye ọzọ akwamozu na ọnwụ nwoke ahụ metụtara, bụ Maazị Chukwuemeka Michael Okafor-Ezelie, kèlèrè Chineke maka ezi ndụ o biri, ogologo ndụ o nyere ya n'ụwa, na etu o siri mee ka akwamozu ya gaa siriri-wèrèrè n'enweghị ọdachi ọbụla.", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "O kelekwazịrị ndị siri ebe dị iche iche wee bịa sonyere ha na mmemme akwamozu ahụ nà ndị ọzọ nyere aka n'otu ụzọ maọbụ nke ọzọ iji hụ na ọ gara nke ọma, ma kpee ka Chineke kwụghachi ha mmaji kwuru mmaji.", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "Mmemme akwamozu ahụ dọtàrà ọtụtụ ndị dị iche iche, tinyere Onyeisioche nchere oge n'okpuru ọchịchị 'Nnewi South', bụ Maazị Chieloka Henry Okoye, na ọtụtụ ndị ọzọ.", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "A mụrụ Sylvester Orjiakor Chukwumalu n'ahọ 1913 dịka nwa nke anọ nke nne na nna ya bụ Maazị Chukwmalu na Lọọlọ Dibianeri Chukwumalu; ma ogologo ndụ ya niile jupụtara n'akụkọ ọgbụgba ezi ama, wee ruo ụbọchị ọnwụ ya, ka ọ gbàchàrà ahọ otu narị na asaa (107). ", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "Tupuu ọnwụ ya, Papa Chukwumalụ, ónyé mụrụ ụmụ asatọ, jèèrè Chineke na mmadụ ozi n'ụzọ dị iche iche, jie ọkwa n'ogoogo dị iche iche (ma n'obodo ma n'ụlọụka), ma bụrụkwa okenyè tọchara mmadụ niile n'ụlọụka St. Mattew's Catholic Church' na n'obodo ya bụ Ebenator niile n'izugbe.", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "Ọ dara n'ụra ọnwụ n'ime Onyenweanyị ka o kpechara ekpere ụtụtụ ya n'ụtụtụ ụbọchị Mọnde, abalị iri abụọ na ótù nke ọnwa Disembà ahọ 2020. ", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "Ka mkpụrụobi ya zuru ike na ndokwa.", "author": "Izunna Okafor", "title": "Ụwa Agbaala Ezi Àmà, Dịka Pa Chukwumalu Malitere Njem Ikpeazụ Ya n'Ebenator", "category": "Akụkọ Ụwa"},
{"text": "Otu onye ọkwọ ụgbọala enwetela nnukwu mmerụahụ, dịka otu nnukwu ụgbọala bu mmanụ ọkụ dàrà na steeti Anambra.", "author": "Izunna Okafor", "title": "Nnukwu Ụgbọala Bu Mmanụ Ọkụ Adaala n'Anambra", "category": "Akụkọ Ụwa"},
{"text": "Nnukwu ihe mberede okporoụzọ ahụ bụ nke dapụtara na mpaghara njikọụzọ Abba, nke ụzọ awara awara ahụ siri Enugu gaa Onitsha, ma bụrụkwa nke dapụtara oge nnukwu ụgbọala ahụ bu mmanụ ọkụ jiri ọsọ wee suo ihe a rụnyere n'okporoụzọ a maara dịka “Access Road Island” na bekee. ", "author": "Izunna Okafor", "title": "Nnukwu Ụgbọala Bu Mmanụ Ọkụ Adaala n'Anambra", "category": "Akụkọ Ụwa"},
{"text": "Akụkọ kọrọ na ụgbọala ahụ tụgharịrị n'ala ọtụtụ oge ugboro oge ọ dara, nke mezịrị ka mmanụ ọkụ o bu wụfusie n'ala n'okporoụzọ ahụ niile. Otu onye n'ime ndị ọkwọ ụgbọala nọ n'ime ụgbọala ahụ oge ahụ nwetekwazịrị nnukwu mmerụahụ, nke na ọ nọ n'ajọ ọnọdụ, ma bụrụkwazie onye e buru wee gaa na ngalaba ụlọ ahụike nkuzi mahadum Nnamdị Azikiwe dị n'Ukpo, n'okpuru ọchịchị ime obodo Dunukọfịa.", "author": "Izunna Okafor", "title": "Nnukwu Ụgbọala Bu Mmanụ Ọkụ Adaala n'Anambra", "category": "Akụkọ Ụwa"},
{"text": "Dịka otu onye nche ọnọmgbeomere, bụ Maazị Alison Chinweze siri kọwaa, ihe mberede okporoụzọ ahụ dapụtara n'agbàtà elekere iri na abụọ na elekere mbụ nke ime anyasị ụbọchị Wenezdee.", "author": "Izunna Okafor", "title": "Nnukwu Ụgbọala Bu Mmanụ Ọkụ Adaala n'Anambra", "category": "Akụkọ Ụwa"},
{"text": "Ọ dị ncheta na ụdị ihe mberede dị etu ahụ emebụọla ọtụtụ ugboro n'ebe ahụ n'oge gara aga, bụzị nke mere ka ọtụtụ ndị mmadụ na-akpọ òkù ka a chọọ ihe a ga-eme banyere ihe ahụ a rụnyere n'okporoụzọ ahụ, maka na o buru ibu nke ukwuu karịa etu o kwesiri ịdị.", "author": "Izunna Okafor", "title": "Nnukwu Ụgbọala Bu Mmanụ Ọkụ Adaala n'Anambra", "category": "Akụkọ Ụwa"},
{"text": "Oge mbụ ihe ahụ wètèrè ihe mberede okporoụzọ, bụ nke metụtara mmadụ iri n'ọnụọgụ, otu onye ọrụ ụlọọrụ ahụ na-arụ okporoụzọ ahụ, bụ ụlọọrụ RCC kwùrù na ihe kpatara ihe mberede ahụ jiri dapụta bụ maka na ha akabèghị ụzọ ahụ akara ebe kwesiri ekwesi, ma kọwaa na ha mepere ụzọ ahụ n'ihi etu ndị mmadụ si acha ha ọkụ ka ha meghee okporoụzọ ahụ n'ebughị ụzọ nyegasịa ya akara ebe kwesiri ekwesi. ", "author": "Izunna Okafor", "title": "Nnukwu Ụgbọala Bu Mmanụ Ọkụ Adaala n'Anambra", "category": "Akụkọ Ụwa"},
{"text": "Igbo sị na ọ na-adị mma nwaanyị na-eche di ya, ọ na-emetụ nke ọ ga-emenwu; maka na ọ naghị adị mma ọhammadụ ịnọ nkịtị wee na-eche ọhammụọ.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "N'ịgbasò nke a, ndị Ebenator, dị n'okpuru ọchịchị 'Nnewi South' nke steeti Anambra amalitela iji aka ha edozi okporoụzọ ha na ọwàmmiri ha mebisiri emebi, ka ọ gachaara ọtụtụ ahọ ha jiri chebe mgbataọsọ na enyemaka gọọmentị n'idozi okporoụzọ ahụ na ọwàmmiri ahụ, n'enweteghị ụsa ọbụla.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "Okporoụzọ ahụ na ọwàmmiri ahụ, nke dị na mpaghara njikọ ụzọ Amannalụ (Amannalu Junction) bụ nke a malitere ọrụ mmetụ aka na ya na nsonso a site n'aka ndị a maara dịka 'Ummunnama Progressive Youths', bụ òtù jikọtara ndị ntorobịa Ụmụnnama, bụ ótù ógbè n'ime ógbé atọ mejupụtara Ebenator.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "Ya bụ okporoụzọ gọọmenti etiti bụ otu n'ime okporoụzọ pụtakarịchara ìhè e si abata ma na-apụ n'obodo ahụ, ma bụrụkwa nke gafere obodo ahụ, si ya bànye Ụkpọr (bụ isi obodo okpuru ọchịchị 'Nnewi South'), wee si ya gaa Ihembosị na Ọkịja, nà obodo ndị ọzọ.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "N'okwu ya banyere nke ahụ, ótù onye n'ime ndị na-ahụ maka ọrụ ahụ, ma bụrụkwa onye òtù 'Ummunnama Progresive Youths', bụ Maazị Ugochukwu Abbah mère ka a mara na ihe kpaliri mmụọ ha bụ na okporoụzọ ahụ nà ọwammiri na-echuzị obodo ahụ aha kemgbe ọtụtụ ahọ, n'ihi na ọ bụ ya ka onye ọbụla si na mpaghara ahụ abata obodo ahụ ga-ebu ụzọ wee zute.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "O mere ka a mara na obodo ahụ akpọkuola ma lee anya enyemaka na mgbataọsọ gọọmenti n'okporoụzọ ahụ kemgbe ọtụtụ ahọ, mana o nweghị nke mịtara mkpụrụ, bụzị nke mere ha jiri jikọta onwe ha ọnụ, wee kpebie iji aka ha malite ọrụ nke ha nwere ike ịrụnwu n'ebe ahụ, ọkachasị iji mee ka ya bụ okporoụzọ na ọwàmmiri dịtụ mma ile anya.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "Na ntụnye nke ha n'ótù n'ótù, eze ọdịnala Ebenator, bụ Igwe Edwin Chinewubeze Ezejiburu; na onyeisi ọchịchị 'Ebenator Development Union (E.D.U), bụ Dọkịta Anthony Okechukwu kọwàra ọrụ ahụ ndị ntorobịa ahụ na-arụ dịka nke magburu onwe ya, ma kelee ha maka ezi nzọpụụkwụ dị etu ahụ.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "Dịka ha na-ekpe ka Chineke gọzie ma kwụghàchi ndị ahụ mmaji kwuru mmaji maka ọrụ ọma ha ahụ, ha jikwazịrị ohèrè ahụ kpọkuo ụmụafọ Ebenator ndị bigasị n'ebe dị iche iche ka ha ñòmie ezi ọrụ ọma ahụ, ka ha na-echeta obodo ha ma na-ewelataru akụnụba ha ụlọ, iji soro tụnye ụtụ nke ha n'ịkwalite mmepe obodo ha, maka na ọ na-adịkwanụ mma isi n'ụlọ mara mma wee pụba ama. ", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "N'okwu nke ha n'ótù n'ótù banyere ọrụ ahụ, ụfọdụ ụmụafọ Ebenator, nke gụnyere Josephat Udeze, Chidiebere Ojiego na Onyeka Mbamalu kọwàrà ezi ọrụ ahụ dịka nke kwesiri nñòmi, ma kelee ndị ntorobịa ahụ maka ọmarịcha atụmatụ dị etu ahụ. Ha kọwara na ọrụ ahụ ga-enye aka ime ka ụzọ ahụ e si abata obodo ahụ chawapụ ma dịkwa mma ile anya, ebe ọwàmmiri ahụ a na-edozi ga-emekwazị ka mmiri nwee ike ịdị na-agara onwe ya etu o kwesiri, karịa ịga n'okporoụzọ maọbụ imebisi ihe a kọrọ n'ugbo.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "Ndị Ebenator jikwazịrị otu olu kpọkuo gọọmentị ka o nye aka ịhụ na e tere okporoụzọ ahụ, ugbua ha onwe ha malitegoro ọrụ na ya, ka o wee chawapụ nke ọma n'anya, ma dịkwa mma ijèụkwụ na ụgbọala.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "Ha kpọkukwara gọọmenti ka ọ gbatara Ebenator ọsọ enyemaka na nsogbo dị iche iche na-echere obodo ahụ aka mgba, nke gụnyere enweghị ezigbo okporoụzọ, nsogbu mbize (ibo Ebenator), nsogbu enweghị ọkụ latiriiki, tinyere ọtụtụ nsogbu ndị ọzọ.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "Onye ntaakụkọ anyị bụ Izunna Okafor, gara n'ebe ahụ ya bụ ọrụ na-aga, wee wèta akụkọ na a kpụchara ya bụ okporoụzọ wee ruo n'ụlọụka 'St. Matthew Catholic Church, Ebenator' ma waa ya ọwàmmiri. ", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "Ya bụ okporoụzọ eruola óhú kwùrú óhú ahọ e jiri gbahapụ ya, n'agbanyeghị na gọọmenti arụọla àkwàmmiri Ọfala Ébè sírí n'okporoụzọ ahụ wee gaa, gbutusie ọtụtụ osisi ndị mmadụ dị n'akụkụ ụzọ ahụ, n'ụdị na a na-achọ ịrụ ya arụ; mana kemgbe ahụ, o nwebeghị ihe ọzọ e mere ebe ahụ wee ruo ugbua ndị obodo ahụ malitezịrị iji aka ha eme ihe banyere nke ahụ.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "Ọwàmmiri ahụ a na-edozigharịzị ugbua bụkwa nke mebiri emebi kemgbe ọtụtụ ahọ, na-achọ ịghọ mbize n'ebe ahụ, ma bụrụkwazie ebe ídè mmiri si were agbada n'ibo Ebenatọ, bụ nnukwu mbize megoro ọtụtụ mkpamkpa dị iche iche n'obodo ahụ kemgbe ọtụtụ ahọ, bụkwá nke ndị obodo ahụ na-akpọkuzị gọọmentị ka ọ gbatara ha ọsọ enyemaka na ya, iji wee kpochie ya.", "author": "Izunna Okafor", "title": "Ndị Ebenator Amalitela Iji Aka Ha Edozi Okporoụzọ Ha, Rịọ Enyemaka Gọọmentị", "category": "Akụkọ Ụwa"},
{"text": "Izunna Okafor dere akụkọ a", "author": "Izunna Okafor", "title": "Na Niger, Ọkụ Agbagbuola Ụmụaka Ntaakara 20 n'Ụlọakwụkwọ", "category": "Akụkọ Ụwa"},
{"text": "Anyammiri gara na nsonso a dịka ọkụ ọgbụgba gbagburu ụmụaka ntaakara (nursery) dị iri abụọ n’ọnụọgụ na mba Niger, n’izuụka gara aga. Ọkụ ahụ gbachibidoro ha na klaasị ụlọ akịrịka (straw-hut classrooms) ha na-agụ akwụkwọ.", "author": "Izunna Okafor", "title": "Na Niger, Ọkụ Agbagbuola Ụmụaka Ntaakara 20 n'Ụlọakwụkwọ", "category": "Akụkọ Ụwa"},
{"text": "Onyeisi ndị ọrụ nsọnyụ ọkụ mba ahụ, bụ Colonel Bako Boubacar kwuru sị na ọtụtụ n’ime ndị ahụ nwụrụ anwụ bụ obere ụmụaka; tinyere na amatabeghị ihe kpatara ọkụ ọgbụgba ahụ na Niamey.", "author": "Izunna Okafor", "title": "Na Niger, Ọkụ Agbagbuola Ụmụaka Ntaakara 20 n'Ụlọakwụkwọ", "category": "Akụkọ Ụwa"},
{"text": "Otu onyenkuzi so n’òtù jikọtara ndịnkuzi Niger kwuru na ụlọakwụkwọ ahụ nwèrè ihe dịka ụmụakwụkwọ narị asatọ, ndị gụnyere ụmụaka nọ na ntaakara.", "author": "Izunna Okafor", "title": "Na Niger, Ọkụ Agbagbuola Ụmụaka Ntaakara 20 n'Ụlọakwụkwọ", "category": "Akụkọ Ụwa"},
{"text": "Mounkaila Halidou kwuru sị: “Ọkụ ahụ malitere site na geeti ụlọakwụkwọ. Ebe e nweghị ebe ọzọ a ga-esi gbapu, ọtụtụ ndị mmadụ tọkịịrị n’ime, ebe amanyere ụmụakwụkwọ ka ha maa elu aja wee gbapụ. Ndị nwụrụ anwụ bụkarịchara ụmụaka ndị ka nọ na ntaakara.”", "author": "Izunna Okafor", "title": "Na Niger, Ọkụ Agbagbuola Ụmụaka Ntaakara 20 n'Ụlọakwụkwọ", "category": "Akụkọ Ụwa"},
{"text": "Onye ọrụ nsọnyụ ọkụ ọzọ kwuru na ọkụ ahụ gbagworo klaasị ụlọ akịrịka dị iri abuọ na otu nke ụmụaka tọkịịrị n’ime ha.", "author": "Izunna Okafor", "title": "Na Niger, Ọkụ Agbagbuola Ụmụaka Ntaakara 20 n'Ụlọakwụkwọ", "category": "Akụkọ Ụwa"},
{"text": "Izunna Okafor dere akụkọ a", "author": "Izunna Okafor", "title": "Echi Ka Ụgbọelu Mbụ Ga-Awụcha n'Ọdụ Ụgbọelu Ọhụrụ Anambra", "category": "Akụkọ Ụwa"},
{"text": "Obidoro ọsọ gbachaa kwèsìrì ịkụrụ aka, maka na ọ bụghị mmadụ niile bidoro ọsọ na-agbaru n'isi.", "author": "Izunna Okafor", "title": "Echi Ka Ụgbọelu Mbụ Ga-Awụcha n'Ọdụ Ụgbọelu Ọhụrụ Anambra", "category": "Akụkọ Ụwa"},
{"text": "Echi ga-abụ 'ụwa bịa lee' na steeti Anambra, dịka steeti ahụ na-atụ anya ịnabata ụgbọelu mbụ n'ọdụ ụgbụọelu ahụ a rụrụ ọhụrụ na steeti ahụ; n'ihi na ọ na-abụ a rụchaa ụlọ e mepeghị ya emepe, ọ dị ka ọ bụ ahụhụ na arịrị ka a rụụrụ. Ọ na-adịkwa mma onye a gwara agwa ma ọ nụghị anụ, o mee emee ka ọ hụ ahụ.", "author": "Izunna Okafor", "title": "Echi Ka Ụgbọelu Mbụ Ga-Awụcha n'Ọdụ Ụgbọelu Ọhụrụ Anambra", "category": "Akụkọ Ụwa"},
{"text": "Nnabata ahụ a ga-anabata ọdụ ụgbọelu mbụ n'ebe ahụ bụ nke e kwupụtara site n'ọnụ Gọvanọ Willie Obianọ, bụ aka na-achị steeti ahụ, n'okwu ya na nsonso a banyere ọdụ ụgbọelu ahụ, bụ nke a rụrụ n'Ụmụeri, dị n'okpuru ọchịchị ime obodo 'Anambra East'. ", "author": "Izunna Okafor", "title": "Echi Ka Ụgbọelu Mbụ Ga-Awụcha n'Ọdụ Ụgbọelu Ọhụrụ Anambra", "category": "Akụkọ Ụwa"},
{"text": "Oge ọ na-enye nkọwa banyere ya bụ ọdụ ụgbọelu, Gọvanọ Obianọ mere ka amara na o so n'ọdụ ụgbọelu kachara wee buo ibu n'ala Nigeria, ma nwegasịa kpọchakpọcha akụrụngwa dị iche iche a na-ahụta n'ọdụ ụgbọelu dịgasị na mba ofesi, nke mezịrị ka ọ bụrụ ejiamaatụ n'ogoogo mba ụwa.", "author": "Izunna Okafor", "title": "Echi Ka Ụgbọelu Mbụ Ga-Awụcha n'Ọdụ Ụgbọelu Ọhụrụ Anambra", "category": "Akụkọ Ụwa"},
{"text": "Na nkọwa ya, o mere ka a mara na obosara ọdụ ụgbọelu ahụ obosara ya ruru ama egwuregwu bọọlụ ise a tụkọtara ọnụ (nke na ụgbọelu bukarịchara ibu na mba ụwa nwere ike ịda ebe ahụ), nwee nnukwu ụlọọgwụ, nwee ebe a na-arụzi ụgbọelu, nwee ọdụ ahịa iri na isii, ebe nlegharịanya, ebe a na-atụ ndụ mmadụ nakwa ọtụtụ ihe ndị ọzọ a na-ahụta na mba ofesi, nke mere ya ka ọ pụọ iche.", "author": "Izunna Okafor", "title": "Echi Ka Ụgbọelu Mbụ Ga-Awụcha n'Ọdụ Ụgbọelu Ọhụrụ Anambra", "category": "Akụkọ Ụwa"},
{"text": "O kwuru na ngwangwa mmiri zochara n'ebe ahụ, a gaghị ahụzịkwa ya anya ọzọ, ma kọwaa na ya bụ ọdụ ụgbọelu bụ ebe ma ndị njem ma ngwaahịa ga na-ada.", "author": "Izunna Okafor", "title": "Echi Ka Ụgbọelu Mbụ Ga-Awụcha n'Ọdụ Ụgbọelu Ọhụrụ Anambra", "category": "Akụkọ Ụwa"},
{"text": "Banyere echi, Gọvanọ Obianọ, onye mere ka a mara na ọ bụ n'ime ọnwa olenaole ka ọchịchị ya malitere ịrụ ọdụ ụgbọelu ahụ, wee rụchaa ya ugbua, gàrà n'ihu kọwaa na nwaafọ Anambra ahụ ná-ewu èwù n'ihe gbasaara njem ụgbọelu, bụ Maazị Alen Onyema ga-ebu ụgbọelu Air Peace ya wee wụchaa n'ọdụ ụgbọelu ọhụrụ ahụ; ebe nwaafọ Ọkịja Anambra ọzọ na-ewu èwù n'ihe gbasara azụmahịa ma bụrụkwa onye obodo Ọkịja, bụ Dọkịta Earnest Obiejesi kwùrù na ọ ga-ebukwa ụgbọelu Helikọpta ya wee wụchaa n'ọdụ ụgbọelu ahụ ụbọchị ahụ.", "author": "Izunna Okafor", "title": "Echi Ka Ụgbọelu Mbụ Ga-Awụcha n'Ọdụ Ụgbọelu Ọhụrụ Anambra", "category": "Akụkọ Ụwa"},
{"text": "Dịka ọ na-agba akaebe na ọdụ ụgbọelu ahụ ga-enye aka n'ịkwalite ọnọdụ akụnụba na ọnọdụ mmepe mpaghara steeti Anambra n'izugbe, tinyere ọtụtụ uru ndị ọzọ nke ahụ ga-ewèta; Gọvanọ Obianọ mèkwàzịrị ka a mara na ịrụcha ọdụ ụgbọelu ahụ bụ mmezupute otu n'ime nkwa dị iche iche o kwere Ndị Anambra, ma mekwazie ka a mara na ọchịchị ya ga-emezucha nkwà niile o kwere ụmụafọ steeti ahụ tupu ọ rịtuo n'ọkwa na steeti ahụ.", "author": "Izunna Okafor", "title": "Echi Ka Ụgbọelu Mbụ Ga-Awụcha n'Ọdụ Ụgbọelu Ọhụrụ Anambra", "category": "Akụkọ Ụwa"},
{"text": "Ọ kpọkukwazịrị ndị Anambra ka ha gaa n'ihu inye ọchịchị ya nkwàdo, iji gaa n'ihu imezùputè nkwà dị iche icheo kwere ha.", "author": "Izunna Okafor", "title": "Echi Ka Ụgbọelu Mbụ Ga-Awụcha n'Ọdụ Ụgbọelu Ọhụrụ Anambra", "category": "Akụkọ Ụwa"},
{"text": "Otu nwoke na-ányà ụgbọala zùtèrè ọnwụ mberede ya na nsonso a n'ajọ ihe mberede okporoụzọ dapụtara na steeti Anambra.", "author": "Izunna Okafor", "title": "N'Anambra, Onye Ọgbaatumtum Anwụọla n'Ihe Mberede Okporoụzụ", "category": "Akụkọ Ụwa"},
{"text": "Ihe mberede okporoụzọ ahụ bụ nke mere ụbọchị Mọnde ma bụrụkwa nke dapụtara n'Uli, dị n'okpuru ọchịchị ime obodo Ihiala nke steeti ahụ.", "author": "Izunna Okafor", "title": "N'Anambra, Onye Ọgbaatumtum Anwụọla n'Ihe Mberede Okporoụzụ", "category": "Akụkọ Ụwa"},
{"text": "Dịk ozi a kụpụrụ site n'aka onye na-ahụ maka mmekọrịta ọhaneze na ụlọọrụ 'Federal Road Safety Corps' n'ime steeti Anambra, bụ SRC Florence Edor siri kọwaa, ihe mberede okporoụzọ ahụ bụ nke dapụtara n'etiti ụgbọala 'Nissan Caravan' (nwere ákàrà GDD 623 XA) na onye ọkada amaghị onye ọ bụ, onye nya ọgbaatumtum Kasea enweghị ákàrà.", "author": "Izunna Okafor", "title": "N'Anambra, Onye Ọgbaatumtum Anwụọla n'Ihe Mberede Okporoụzụ", "category": "Akụkọ Ụwa"},
{"text": "O kwuru na ndị ọnọmgbeomere na-akọwa na ọ bụ ịgba oke ọsọ nà erubeghị isi nye iwu na-achị okporoụzọ wètàrà ihe mberede okporoụzọ ahụ, n'ihi na onye ahụ na-anyà ụgbọala ahụ nọ n'oke ọsọ, ebe onye na-anya ọgbaatumtum ahụ nà-agba n'usoro megidere iwu na-achị okporoụzọ, wee ruo mgbe ụgbọala ahụ jiri óké ọsọ wee paịchara ya na onye o bu n'azụ ọgbaatumtum ya.", "author": "Izunna Okafor", "title": "N'Anambra, Onye Ọgbaatumtum Anwụọla n'Ihe Mberede Okporoụzụ", "category": "Akụkọ Ụwa"},
{"text": "Ọ sị na ihe mberede ahụ mètụtàrà mmadụ iri na abụọ, nke mmadụ iteghete n'ime ha bụ ụmụnwoke, ebe mmadụ atọ ndị ọzọ bụ ụmụnwaanyị.", "author": "Izunna Okafor", "title": "N'Anambra, Onye Ọgbaatumtum Anwụọla n'Ihe Mberede Okporoụzụ", "category": "Akụkọ Ụwa"},
{"text": "Ọ gara n'ihu kwuo na ndị ọrụ FRSC nọ na mpaghara Ihiala bùrù onye ọgbaatumtum ahụ na onye ahụ o bu n'azụ wee gaa ụlọọgwụ 'Our Lady of Lourdes' dị nso ebe ahụ, ebe dọkịta nọrọ wee lelechaa ha ahụ, wee kọwaa na onye nke na-anya ọgbaatumtum ahụ anwụọla. A dọnyezịkwara ozu ya n'ụlọ nchekwa ozu 'Angles Mortuary' dị na mpaghara ahụ; ebe onye nke ahụ o bù n'ọgbaatumtum nwètàrà nnukwu mmerụahụ n'akụkụ ahụ ya dị iche, ma bụrụkwa onye nọ n'ụlọọgwụ ahụ ugbua anara ọgwụgwọ.", "author": "Izunna Okafor", "title": "N'Anambra, Onye Ọgbaatumtum Anwụọla n'Ihe Mberede Okporoụzụ", "category": "Akụkọ Ụwa"},
{"text": "Ndị ọrụ FRSC burukwazịrị ụgbọala ahụ na ọgbaatumtum ahụ wee gaa n'ogige ndị uweojii dị na mpaghara Uli, ma gbakwa mbọ hụ na njem na-aga siriri-werere n'ebe ahụ ihe mberede ahụ mere.", "author": "Izunna Okafor", "title": "N'Anambra, Onye Ọgbaatumtum Anwụọla n'Ihe Mberede Okporoụzụ", "category": "Akụkọ Ụwa"},
{"text": "N'okwu ya, onyeisi ụlọọrụ FRSC na steeti Anambra, onye kwuru okwu site n'ọnụ DCC Anthony Ozoemena Ogbodo dọrọ ndị na-anya ihe ọnyịnya aka na ntị megide ịgba oke ọsọ na inupu isi n'iwu na-achị okporoụzọ, bụ nke ọ kọwara dịka ihe na-eweta oke ọdachi nà ihe mberede okporoụzọ tagoro isi ọtụtụ ndị mmadụ.", "author": "Izunna Okafor", "title": "N'Anambra, Onye Ọgbaatumtum Anwụọla n'Ihe Mberede Okporoụzụ", "category": "Akụkọ Ụwa"},
{"text": "Ọ kasiri ndị ezinụlọ onye ahụ nwụrụ anwụ obi ka ha dìbé, kpee ka mkpụrụobi nwa amadi ahụ zuo ike na ndokwa n'ime Chineke; ma kpekwazie ka onye nke ahụ nwetara mmerụahụ gbakere n'oge adịghị anya.", "author": "Izunna Okafor", "title": "N'Anambra, Onye Ọgbaatumtum Anwụọla n'Ihe Mberede Okporoụzụ", "category": "Akụkọ Ụwa"},
{"text": "Igbo sị na ajọ ihe na ezi ihe agaghị agwụ agwụ n'ụwa; ma sịkwa na ọ bụ njọ ka a ka anụ, maka na ndị ọjọọ karịrị ndị ezi mmadụ.", "author": "Izunna Okafor", "title": "Na Kwara, Ndị Uweojii Ejidela Onye Ọgwụego Ji Isi na Aka Mmadụ Eme Njem", "category": "Akụkọ Ụwa"},
{"text": "Ka ọ dị taa, aka ndị uweojii na steeti Kwara anwụchiela otu nwoke bụ Maazị Kehinde Moses ka o bukọsị isi na aka mmadụ n'àkpà wee na-eme njèm, isi na mpaghara Ajase-Ipo nke steeti ahụ wee gaa Illorin, bụ isi obodo steeti ahụ.", "author": "Izunna Okafor", "title": "Na Kwara, Ndị Uweojii Ejidela Onye Ọgwụego Ji Isi na Aka Mmadụ Eme Njem", "category": "Akụkọ Ụwa"},
{"text": "Ya bụ nwatanwoke gbárá ahọ iri abụọ na anọ ka e kwuru na o kechisiri isi na aka mmadụ ahụ ike ma fọnye ya n'akpà, nke na ọ gaghị adịrị onye ọbụla mfe ịma na ọ bụ akụkụ ahụ mmadụ ka o bu n'akpa.", "author": "Izunna Okafor", "title": "Na Kwara, Ndị Uweojii Ejidela Onye Ọgwụego Ji Isi na Aka Mmadụ Eme Njem", "category": "Akụkọ Ụwa"},
{"text": "Dịka onye na-ahụ maka mmekọrịta ọhaneze na ndị uweojii na steeti ahụ, bụ Maazị Ajayi Okasanmi siri kọwaa, onye ya na nwoke ahụ so were abagide na njem ọjọọ ahụ (bụ onye òtù ya) rìrì mbọmbọ ọsọ ngwangwa ndị uweojii kwụsịrị ụgbọala Bọọsụ ahụ ha nọ na ya n'okporoụzọ ka ha nyochaa ya; e wee nwụchikọọ naanị ya onwe ya. ", "author": "Izunna Okafor", "title": "Na Kwara, Ndị Uweojii Ejidela Onye Ọgwụego Ji Isi na Aka Mmadụ Eme Njem", "category": "Akụkọ Ụwa"},
{"text": "Kaosiladị, mgbe ndị ahụ malitezịrị inyocha ụgbọala ahụ na onye ọbụla nọ n'ime ya, a hụrụ àkpà ahụ Moses bu, wee meghee ya, wee hụ na ọ bu isi na aka nwatanwoke e gburu ọhụrụ n'ime ya.", "author": "Izunna Okafor", "title": "Na Kwara, Ndị Uweojii Ejidela Onye Ọgwụego Ji Isi na Aka Mmadụ Eme Njem", "category": "Akụkọ Ụwa"},
{"text": "Ka ha hụrụ nke ahụ, e jidezịrị ya bụ nwa amadi, wee họọ ya aka ururu họrọ ogbe ògìrì, dịka a na-agba ya ajụjụọnụ; o wee sàá asịsị ma kwuo nke bụ eziokwu, sị na ọ bụ ya na onye òtù ya ahụ gbárá ọsọ gburu nwata nwaokorobịa ahụ aha ya bụ Mohammed n'Ajase-Ipo, ka ha were ya wee gwọọ ọgwụ ego. O mekwara ka a mara na ọ bụ akụkụ ahụ ndị a gwara ha weta ka ha bèkọọrọ, wee dọhapụzie ozu ya n'ebe ahụ ha gburu ya.", "author": "Izunna Okafor", "title": "Na Kwara, Ndị Uweojii Ejidela Onye Ọgwụego Ji Isi na Aka Mmadụ Eme Njem", "category": "Akụkọ Ụwa"},
{"text": "N'ime nnyòcha, Moses durukwara ndị uweojii ahụ wee ga gosi ha ebe ha dọbara ozu nwata nwaokorobịa ahụ, e wee buru ya gaa ụlọọgwụ maka ime nnyocha.", "author": "Izunna Okafor", "title": "Na Kwara, Ndị Uweojii Ejidela Onye Ọgwụego Ji Isi na Aka Mmadụ Eme Njem", "category": "Akụkọ Ụwa"},
{"text": "Ka ọ dị ugbua, onyeisi ndị uweojii na steeti ahụ, bụ Mohammed Bagega enyela ntụziaka ka e nyefèé okwu ahụ n'aka ngalaba ọrụ uweojii na-ahụ maka ọchụ ụlọ, ka e wee mee nnyocha ghe anya oghe banyere ya ma nwụchikọọ ndị niile aka ha dị na ya.", "author": "Izunna Okafor", "title": "Na Kwara, Ndị Uweojii Ejidela Onye Ọgwụego Ji Isi na Aka Mmadụ Eme Njem", "category": "Akụkọ Ụwa"},
{"text": ".", "author": "Izunna Okafor", "title": "Na Kwara, Ndị Uweojii Ejidela Onye Ọgwụego Ji Isi na Aka Mmadụ Eme Njem", "category": "Akụkọ Ụwa"},
{"text": "Izunna Okafor dere akụkọ a", "author": "Izunna Okafor", "title": "Òtù Nnakwe Ejirila Ígwè E Ji Akwa Akwà Wee Kwàdo Ụmụnwaanyị", "category": "Akụkọ Ụwa"},
{"text": "Oke ọñụ dara na nsonso a, dịka òtù ọrụ enyemaka a maara dịka 'Nnakwe Foundation' jiri ígwè e ji akwa ákwà wee kwàdó ọtụtụ ụmụnwaanyị dị iche iche n'Ifite-Anam, n'okpuru ọchịchị Anambra West, nke steeti Anambra.", "author": "Izunna Okafor", "title": "Òtù Nnakwe Ejirila Ígwè E Ji Akwa Akwà Wee Kwàdo Ụmụnwaanyị", "category": "Akụkọ Ụwa"},
{"text": "N'okwu ya na mmemme ahụ, onye nwe òtù ọrụ enyemaka ahụ, bụ Maazị Simeon Nnakwe, onye obodo Oroma-Etiti Anam dị n'okpuru ọchịchị ime obodo Anambra West, mèrè ka a mara na ígwè ahụ bụ onyinye afọ òfùfò e nyere òtù ahụ site n'aka Maazị Osita Offozor, bụ onye obodo Umuikwu Anam, ma birikwa mba South Africa, ebe ọ nọ azụ ahịa.", "author": "Izunna Okafor", "title": "Òtù Nnakwe Ejirila Ígwè E Ji Akwa Akwà Wee Kwàdo Ụmụnwaanyị", "category": "Akụkọ Ụwa"},
{"text": "Ọ gara n'ihu kwuo na ígwè ahụ e ji akwa akwa dị iri na asaa n'ọnụọgụgụ, ma bụrụkwa nke ebumnobi e jiri kesàá ya bụ iji wee nye ụmụnwaanyị ahụ nkwàdo iji bụrụ ndị kwụụrụ onwe ha; ọbụladị dịka o kelere ya bụ nwoke bunyere ha akụrụngwa ahụ, ma kpee ka Chineke kwụghachi ya mmaji kwuru mmaji.", "author": "Izunna Okafor", "title": "Òtù Nnakwe Ejirila Ígwè E Ji Akwa Akwà Wee Kwàdo Ụmụnwaanyị", "category": "Akụkọ Ụwa"},
{"text": "Dịka ọ na-akpọku ndị ahụ ketara òkè n'akụrụngwa ahụ ka ha jiri ya bàára onwe ha uru ma jirikwa ya mepụta ihe a hụrụ anya, dịka a na-atụ anya n'aka ha; Maazị Nnakwe kwèrè nkwà na ọ gaghị ada mbà n'ọrụ obi ebere ya na inye ndị ụwa na-atụ n'ọnụ nkwàdo, n'ihi na nke ahụ so na mkpebi ya n'ịkwalite ọdịmma nke mmadụ na ọnọdụ obibindụ ọhaneze.", "author": "Izunna Okafor", "title": "Òtù Nnakwe Ejirila Ígwè E Ji Akwa Akwà Wee Kwàdo Ụmụnwaanyị", "category": "Akụkọ Ụwa"},
{"text": "N'okwu nke ya n'ebe ahụ, onye enyemaka pụrụ iche nye Gọvanọ Willie Obianọ n'ihe gbasaara ọrụ ugbo, bụ Oriakụ Theresa Okoye kèlèrè mmadụ abụọ ahụ nyere nkwàdo ahụ maka ezi ọrụ ha, ma kpọkuo ndị ọzọ bụ ndị aka ji akụ ka ha ñomie ha, maka na ezi ọrụ dị etu ahụ na-adọta ngọzị Chineke.", "author": "Izunna Okafor", "title": "Òtù Nnakwe Ejirila Ígwè E Ji Akwa Akwà Wee Kwàdo Ụmụnwaanyị", "category": "Akụkọ Ụwa"},
{"text": "O tinyekwara ọnụ wee dụọ ụmụnwaanyị ahụ ọdụ ka ha jisie ike tinye ihe ndị ahụ n'ọrụ dịka a tụrụ anya n'aka ha, iji wee jiri ya kwàdo onwe ha, karịa ire ya n'ahịa.", "author": "Izunna Okafor", "title": "Òtù Nnakwe Ejirila Ígwè E Ji Akwa Akwà Wee Kwàdo Ụmụnwaanyị", "category": "Akụkọ Ụwa"},
{"text": "Na nzaghachi, ụfọdụ n'ime ndị soro wee rite urù n'ihe nkwàdo ahụ, nke gụnyere Oriakụ Ifeoma Ateli na Chioma Nnaemeka kwèrè nkwa na ha ga-eji ihe ahụ mezupụta ebumnobi e jiri bute ya, ma kpezie ka Chineke gọzie ma kwụghachi ndị ahụ nyere ha nkwado ahụ mmaji kwuru mmaji.", "author": "Izunna Okafor", "title": "Òtù Nnakwe Ejirila Ígwè E Ji Akwa Akwà Wee Kwàdo Ụmụnwaanyị", "category": "Akụkọ Ụwa"},
{"text": "Izunna Okafor dere akụkọ a", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "Ọ na-abụ ụkpala ntị ike meghèrigide, otu ụbọchị, ọ dànyèghị n'ọnụ anụ ala, ọ danye n'ọnụ anụ ufe; maka na otu ihe ga-egburịrị nwoke.", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "N'ịgbaso nke a, otu nwoke gbara ahọ iri ise na abụọ emeghèrigidela wee danye n'aka ndị uweojii na steeti Ogun, maka ịdakpò ụmụ ya atọ na otu nwatakịrị nwaanyị ọzọ n'ike, wee mazụrịa ha, ka nwaanyị a lụtara ọhụrụ.", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "Onye na-ahụ maka mmekọrịta ọhaneze na ndị uweojii na steeti Ogun, bụ ya kwupụtara nke a n'okwu ọ gwara ndị nta akụkọ.", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "O kwuru na ha bụ ndị uweojii nọrọ na nsonso a wee nweta mkpesa na mpaghara ụlọọrụ ha dị n'Agbado, site n'aka otu nwaanyị, banyere etu ya bụ nwoke, bụ Maazị Kayode Adeniyi (nke bi na mpaghara Abere Ifa, Ijoko, nke steeti Ogun), siri wee jide nwa nwanne ya nwaanyị, wee dakpo ya n'ike ma rie ya ọkọmbọ.", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "Dịka o siri kọwaa, nwaanyị ahụ gwara ha na nwatakịrị nwaanyị ahụ (gbárá naanị ahọ iri) gàrà ịjụ nwoke ahụ ajụjụ ka ọ mara mà ọ bụ ụmụ ya chịpụrụ ákwà ọ gbasara n'èzí n'amaghị ama (n'ihi na ha bi n'otu ụlọ ma bụrụkwa agbataobi). Ya bụ nwoke wee nwụchikọọ nwata ahụ ebe ahụ ozigbo n'ike, buru ya bàá ime ụlọ, gbaa ya ọtọ, were àkwà nhiriisi bụ 'pillow' wee pịchie ya ọnụ, ma kọrịa ya n'ebe ahụ.", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "Ka ihe ahụ malitezịrị ịtọ ya ụtọ nke ukwuu, o wepuru 'pillow' ahụ o jiri kpuchi nwatakịrị ahụ ọnụ, ma weta mmà wee yie ya égwù, sị ya emekwala mkpọtụ ọbụla maọbụ tie mkpu, wee ruo mgbe ọ pịajuru ọkụ afọ ka o siri gụọ ya, maọbụkwa o were mma ahụ wee sụgbuo ya ebe ahụ ma o mee mkpọtụ ọbụla. Nwata ahụ wee mechie ọnụ ya n'égwù.", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "Ọ bụzị oge nwoke ahụ mechara ihe dị ya n'obi ka o siri gụọ ya ka o jiri hapụ nwata nwaanyị ahụ, o wee bere akwa mkpụrụobi wee pụọ, ya na ọbara juru ya n'ahụ. Ọ gwakwara ya ekwekwala ka onye ọbụla mara banyere ihe ahụ o mere ya, belụsọ ma ọ chọrọ iji àlà wee zèré mmiri.", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "Ka ndị uweojii nwetachara mkpesa ahụ na-asọ ntị oyi, ha gara ozigbo, dịka onyeisi ha na mpaghara Agbado ahụ, bụ CSP Kehinde Kuranga siri nye ntụziaka, wee nwụchikọọ ya bụ oke mkpi na-agbara ọha ewu. ", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "Ka a gbara ya ajụjụọnụ, nwoke ahụ jiri ọnụ ya wee sàá asịsà na ọ bụ eziokwu na ọ kwasoro nwatakịrị nwaanyị ahụ iko n'íké, ma kwuo na ọ bụ aka ọrụ ekwensu. O kwukwara na ọ bụ eziokwu na o jiri mma wee yie nwata ahụ égwù, sị ya emekwala mkpọtụ maọbụ mee ka onye ọbụla mara banyere nke ahụ, maọbụ o gbuo ya.", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "Dịka e mekwuzịrị nnyocha banyere ihe dị iche iche iche nwoke ahụ mere n'oge gara aga, a chọpụtazịkwara na o tèélarị o ji akwaso ụmụ ya atọ ọ mụrụ amụ iko n'iké, bụ kịrịkịrị ụmụaka ụmụnwaanyị erubeghị ihe e ji mmadụ eme. Nwoke ahụ kwètakwara, ma gbaa akaebe na nke ahụ bụ eziokwu. Nke a mezịrị ka njọ ya gbagotezi, ma bụrụkwa arụ kwọ nwa n'azụ.", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "Ka ọ dị ugbua, a kpọrọ nwata nwaanyị ahụ o riri ọkọmbọ na nke ikpeazụ a wee gaa ụlọọgwụ ebe a ga-anọ wee lelee ya ahụ, nye ya ọgwụgwọ ma lerukwa ya anya etu o siri kwesi.", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "CP Edward Awolowo Ajogun bụ onyeisi ndị uweojii na steeti ahụ enyela ntụziaka ka e mee nnyòcha miri èmi banyere arụ ahụ nwoke ahụ mere, ma kpụpụkwa ya ụlọikpe ozigbo, ebe a ga-eji usoro iwu wee lee ya ọrụ maka ihe o mere.", "author": "Izunna Okafor", "title": "Nwoke Kwasoro Ụmụ Ya Iko N'Ogun Abaala n'Aka Ndị Uweojii", "category": "Akụkọ Ụwa"},
{"text": "N'ịga n'ihu n'ịchụ ọgwụ ike ọsọ ụkwụ erughịa ala, ụlọọrụ ahụ na-ahụ maka ibu agha megide ịñụ, ịkpọ maọbụ ịtụ mgbere ọgwụ ike n'ala Nigeria a mara dịka 'National Drug Law Enforcement Agency, NDLEA' (ngalaba nke Abuja) anwụchiela mmadụ ise maka itinye aka n'ihe metụtara ọgwụ ike.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Akụkọ Ụwa"},
{"text": "Onye na-ahụ maka mgbasa ozi na ngalaba ụlọọrụ ahụ, bụ Maazị Femi Babafemi bụ ya kwupụtara nke a site n'ozi ọ kụpụụrụ ndị nta akụkọ n'Abuja, bụ isi ala Nigeria, bụ nke o sitere na ya wee mee ka a mara na ndị ahụ gụnyèrè ma ụmụnwoke ma ụmụnwaanyị.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Akụkọ Ụwa"},
{"text": "O mere ka a mara na ọ bụ oge ndị ọrụ NDLEA ahụ wakpòrò ebe ndị ahụ na-ezo na ebe ha nọ were akụ ajọ akụmakụ ha ka e jiri wee nwụchie ha.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Akụkọ Ụwa"},
{"text": "Dịka o siri kọwaa, ndị ahụ a nwụchikọrọ na nsonso a na-esi n'usoro nzikọrịta ozi ọgbara ọhụrụ dị iche iche wee na-eresi ndị mmadụ ihe oriri dị iche iche e jiri ọgwụ ike wee mee.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Akụkọ Ụwa"},
{"text": "Ọ gara n'ihu nye aha ndị ahụ a nwụchikọrọ dịka Queen Nvene, Collins Ozoemena, Samson Peter, Chika Nvene, na Habila Musa; ma kwuo na ha na-ere ihe ahụ na mpaghara ebe dị iche iche n'Abuja ahụ bụ isi obodo, site n'iji ọgbaatumtum na-eje ozi wee na-ekesa ma na-ebusa ya n'ebe dị iche iche.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Akụkọ Ụwa"},
{"text": "Ka o sila dị, ndị ọrụ ahụ mezịrị nnyocha na mpaghara Gudu, Kubwa, Lokogoma, Apo na Damangazo, nke onyeisi ha n'ebe ahụ bụ Maazị Mohammed Malami Sokoto duru ha wee mee; ha hụtasịrị ụfọdụ ọgwụ ike dị iche iche n'ebe ndị ahụ, bụkwazị nke ha bukọọrọ ma kpọchie.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Akụkọ Ụwa"},
{"text": "N'akụkọ ọzọ dịkwa ka ibe ya, ndị ọrụ NDLEA, ngalaba nke steeti Ondo, nọkwàrà na nsonso a wee nwụchikọọ otu nwoke, bụ Maazị Emmanuel Utaji (gbara ahọ iri abụọ na iteghete) na mpaghara Akure, maka ọgwụ ike. Nke a bụ nke ndị ọrụ ahụ mere oge ha nwụchikọchara ọgwụ ike 'cannabis' kilogram ya ruru iri isii n'okporoụzọ, bụkwazị nke ha sitere na ya wee chọpụta na aka nwoke ahụ dị na ya.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Akụkọ Ụwa"},
{"text": "N'aka nke ọzọ, ndị ọrụ NDLEA, ngalaba nke steeti Rivers nwụchìkọkwàrà onye ọzọ na-atụ mgbere ọgwụ ike ma na-ezukwa ohi, bụ Maazị Sanusi Abdullahi, onye ha nwètàkwàrà ọgwụ ike 'skunk' arọ ya ruru kilogram 15.8, nà 'sim card' ruru iri na isii n'aka ya.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Akụkọ Ụwa"},
{"text": "N'okwu ya banyere nke a, onyeisi ụlọọrụ NDLEA n'ala Nigeria, bụ Maazị Mohamed Buba Marwa kwupụtara obi ụtọ ya banyere ezi ọrụ ahụ ndị ọrụ ya rụrụ site n'ịnwụchikọ ndị ahụ, kelee ha, ma kwezie nkwa na a ga-akpụpụ ndị ahụ ụlọikpe, ebe a ga-eji usoro iwu wee gwọọ ha ji mmanụ, dịka ihe ha metara siri dị. ", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Akụkọ Ụwa"},
{"text": "Ọ dụkwara ndị na-etinye aka n'ọgwụ ike ka ha sepu aka na nke ahụ, n'ihi na ụlọọrụ ahụ na ndị ọrụ ya agaghị ada mbà n'ibu agha megide ihe ọbụla bụ ọgwụ ike n'ala Nigeria.", "author": "Izunna Okafor", "title": "Ọgwụ Ike: NDLEA Anwụchiela Mmadụ Ise n'Abuja", "category": "Akụkọ Ụwa"},
{"text": "Ọ na-abụ agadi nwaanyị kachie ntị wụọ aja, e bute ozu ya n'ofe nke ọzọ.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "Ka ọ dị taa, otu onye ji ọgbaatumtum akpa ego na steeti Delta, bụ nke a maara dịka Ọkada, nọ ugbua wee na-akwa ngarammara, ma na-atakwa ikikere eze banyere ndụ ya na akparamagwa ya, dịka ọ machara otu nwaanyị o bu n'ọgbaatumtum elu n'ike.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "Onye Ọkada ahụ, bụ Maazị Michael Ovie (gbara ahọ iri atọ na isii, ma bụrụkwa onye obodo Ọghara, dị n'okpuru ọchịchị 'Ethiope West' nke steeti ahụ) ka e kwuru na o ji ngwa ọgụ dagà wee yie nwa agbọghọ ahụ o bu n'ọgbaatumtum ya égwù, ma rie ya ọkọmbọ n'iké.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "Akụkọ kọrọ na nwoke ahụ buru nwata nwaanyị ahụ wee gbagide n'ụzọ, tinyezie isi n'ọhịa; ma mgbe o ruru ebe ahụ, o weputazịrị daga ahụ wee yie ya égwù na ọ ga-asụgbu ya ma ọ bụrụ na o kweghị emepere ya. O wee si etu ahụ wee mazụrịa nwata nwaanyị ahụ.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "Ya bụ oke mkpi na-agbara ọha ewu bùrù ụzọ wee nakọrọsịa nwaanyị ahụ ihe dị iche iche o nwere, ma ekwentị ya na ihe ndị ọzọ, tupu o wee tụọ ya n'ala, ma kọrịa ya n'iké.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "Ụfọdụ ndị obodo ahụ maara onye nwoke ahụ bụ gbàrà akaebe na ọ kwasola ọtụtụ ụmụnwaanyị o bu n'ọgbaatumtum iko n'ike ọtụtụ ugboro, nke gosiri na nke ahụ abụghị nke mbụ ọ na-eme ụdị ihe dị etu ahụ; naanị na iko ya ejula, nke mezịrị na ọ lapụghị ya na nke ikpeazụ a.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "Ka o sila dị, n'ajụjụọnụ a gbara nwoke ahụ oge onyeisi ndị uweojii na steeti ahụ, bụ CP Ari Muhammed Ali na-akpụgharị ya n'isi ụlọọrụ ndị uweojii steeti ahụ; o mèrè ka a mara na ọ bụ naanị nwaanyị ahụ ka ọ kwasogoro iko n'iké na ndụ ya. Ọ gara n'ihu kọwaa na ihe ahụ o mere bụkwanụ n'ihi ihe ụmụnwaanyị na-eme ya ka ọ chọrọ ka o megwara, naanị na ekwensu batazịrị n'ime ya, o wee mefèzie ya ófè.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "Dịka o siri kwuo, ụmụnwaanyị agbawaala ya obi ọtụtụ oge, nke na ọ na-abụ ọ gbachaa ha asa, ha richaa ego ya, ha awaa, ha agaghị ekwe mepere ya; ihe ahụ wee na-ewute ya na mkpụrụobi, nke mezịrị o ji chọọ isi n'ụzọ ahụ wee bọọ ọbọ ihe ha mere ya, n'ihi na nwaanyị ahụ o mere ihe ahụ yìrì otu onye n'ime ụmụagbọghọ ahụ kpagoro ya ụtazị n'isi.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "O kwuru na ọ malitere ịkwa arịrị banyere ihe ahụ o mere kemgbe ahụ o mechara ya, ma na-ekpekwazịrị Chineke ka ọ gbaghara ya n'ihi na ọ maghị ụma, tinyekwuoro na ọ bụ akaọrụ ekwensu.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "N'okwu nke ya, onyeisi ndị uweojii ahụ, bụ Maazị Ali mere ka a mara na ha nwụchikọrọ ya bụ nwoke site na njikọaka ndị ọrụ agha ala Nigeria n'elekere iteghete nke anyasị, ma kwuo na ọ bụghị naanị na ọ na-eji ọkada ya eburu ụmụagbọghọ wee baa n'ime ọhịa n'abalị ebe ọ ga-anọ wee kwaso ha iko n'ike; kama na ọ na-ezukwa ụmụnwaanyị ahụ ohi, site n'ịnakọrọsị ha àkpà ha na ihe ndị ọzọ dị iche iche ha ji ebe ahụ.", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "O kwuru na oge ahụ ha jidechara nwoke ahụ, na ha nwètàsịrị ụfọdụ ihe dị iche iche o zutere site n'aka nwaanyị ahụ ọ kwasoro iko n'aka ya, nke gụnyere ekwentị na ihe ndị ọzọ. ", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "CP Alị gakwara n'ihu kwuo na e nwetara 'sim card' iri na asatọ, ekwentị asatọ, ọkụ (torch), ATM ụlọakụ U.B.A. atọ, na ihe ndị ọzọ n'aka nwoke ahụ, ma kwuo na a ga-akpụpụ ya na ndị omekoome ndị ọzọ e jidere ụlọikpe, ngwangwa e mechara nnyocha banyere arụrụala ha dị iche iche ", "author": "Izunna Okafor", "title": "Na Delta, E Jidela Onye Ọkada Kwasoro Onye O Bu n'Ọgbaatumtum Iko n'Ike", "category": "Akụkọ Ụwa"},
{"text": "Igbo sị na ọ na-abụ e jikọọ aka wee buo ozu enyi, ọ dị mfe; maka na ọ na-abụ e tikọọ isi ọnụ,  echichè adị mfe.", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "Ka ọ dị taa, ndị Gọvanọ steeti iri na asaa dị na mpaghara ndịda anyanwụ ala Nigeria (a maara dịka Souther Governors Forum) nọrọ ụbọchị Tuzdee wee nwee ọgbakọ banyere ajọ ọnọdụ nchekwa ahụ na-arịzị ibe ya elu n'ala Nigeria ugbua.", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "Ọgbakọ ahụ bụ nke weere ọnọdụ n'Asaba, bụ isi obodo steeti Delta, ma bụrụkwa nke dọtara ndị Gọvanọ sitere mpaghara ndịda-ọwụwa anyanwụ, mpaghara ndịda-ọdịda, na mpaghara ndịda-ndịda anyanwụ ala Nigeria.", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "Ya bụ nnukwu ọgbakọ bụ nke ndị Gọvanọ ahụ kwekọrịtara ime oge ha nwechara ọgbakọ n'izuụka gara aga, nke onyeisi ndị Gọvanọ ndịda-ọwụwa anyanwụ, bụ Gọvanọ Dave Umahi nke steeti Ebonyi; onyeisi ndị Gọvanọ ndịda-ọdịda anyanwụ, bụ Oluwarotimi Akeredolu nke steeti Ondo; na onyeisi ndị Gọvanọ ndịda-ndịda anyanwụ, bụ Gọvanọ Ifeanyị Okowa nke steeti Delta sonyere na ya.", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "Ndị gọvanọ ahụ nọrọ n'ọgbakọ ahụ wee tinye ọnụ n'ọtụtụ okwu dị iche iche na-emetụta mpaghara ahụ na ala Nigeria n'izugbe, nke gụnyere ọnọdụ nchekwa, nsogbu ndị Fụlani na-achị ehi, ịkpọ ganị-ganị, nsogbu òtù agbụrụ na-achọ ịdọwara ma nọọrọ onwe ha (ọkachasị òtù IPOB), mwakpò ndị omekoome, tinyere ụfọdụ ihe ndị ọzọ dị oke mkpa.", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "N'okwu ya oge ọ na-agụpụta nkwakọrịta ha n'aha ndị òtù ya, Gọvanọ steeti Ondo, bụ Maazị Rotimi Akeredolu mèrè ka a mara na ha kwekọrịtara ịkwalite ịdịnotu ala Nigeria n'usoro gbadoro ụkwụ n'udo na n'ikpe nkwụmọtọ (n'ụdị nwa mmụọ emegbula nwa mmadụ, ma nwa mmadụ emugbula nwa mmụọ); lebàá anya n'ịhazigharị ụdịdị ọnọdụ ala Nigeria; mkpọlite n'ọkwa n'ụlọọrụ gọọmentị etiti dịgasị iche iche (ma na ngalaba isi ụlọọrụ nchekwa dị iche iche); na ihe ndị ọzọ ha tụlere uche na ha, bụkwa ihe ndị ga-enye aka n'ịkwàlite ọnọdụ nchekwa na ọnọdụ akụnụba.", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "Ndị gọvanọ ahụ katọrọ mkpamkpa ndị Fulani na-achị ehi na-akpa na steeti dị iche iche na mpaghara ahụ, ma kwaa arịrị na nke ahụ emetụtala ịkọpụta erimeri n'ụzọ dị oke njọ na mpaghara ahụ, mee ka agụụ bawanye, ma sokwa mee ka ọnụahị erimeri rịgozie n'elu ọjị, n'ihi na ndị Fụlani ahụ ji ehi ha emebisi ihe a kọrọ n'ugbo. ", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "Ha jizịrị otu olu wee màchie ịchị ehi na-agagharị n'ezi na ụzọ steeti ọbụla na mpaghara ahụ, maọbụ ịchịrị ehi bàá n'ugbo mmadụ ka ha ga kpaa nri ebe ahụ. Ha gwàkwàzịrị gọọmentị etiti ka ọ kwàdo steeti ọbụla nwere mmasị n'iguzobe nà ịkwàlìtè usoro ọzọ maka ọzụzụ na mmepụta ehi na anụmaanụ ndị ọzọ.", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "Ha kpọkùrù onyeisiala Muhammadu Buhari ka o leba anya ma mee ihe ngwangwa banyere ọnọdụ nchekwa ala Nigeria, maka na ya bụ ihe na-achọzịkwa ịghọ ihe ọzọ; ọbụladị dịka ha kpọrọ òkù ka e nwee ndị uweojii steeti. ", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "Ha tinyere ọnụ n'okwu gbasaara mkpebi ahụ gọọmentị etiti mere na nsonso na ọ ga-enyekwa iwu 'onye apụtakwala ezi' ọzọ n'ihi ọrịa nje korona; ma kwuo na nke ahụ ga-ebìkwa ụmụ mmadụ aka ọjọọ n'ọtụtụ ụzọ dị iche iche; ọbụladị dịka ha kpọrọ òkù ka e wepụta usoro ọzọ dị mfe a ga-eji wee gbochie mgbasa ọrịa ahụ.", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "Ha nọrọ na nzukọ ahụ wee kpọọ òkù ka e nwee nnukwu ọgbakọ izugbe n'ala Nigeria, ebe a ga-anọ wee lebà anya n'ihe banyere ịkpọ ganị ganị òtù dị iche iche na-akpọ na steeti dị iche iche na mpaghara ahụ na na mpaghara ebe ndị ọzọ; ka e wee mara ihe bụ iwe maọbụ isiokwu ha.", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "Ha tinyèkwàrà ọnụ n'okwu ndị ọzọ metụtara 'agbakata akwụrụ' na oke nkwụkọju ụgbọala ahụ ndị njem na-ezute kwà ụbọchị na mpaghara ụzọ awara awara ahụ siri Oshodi gaa Apapa na steeti Lagos, nke bụ naanị ụzọ e si ebupute ngwaahịa dị n'ebe ndobe ngwaahịa Apapa; ma kpọọ òkù ka e mee ihe banyere nke ahụ, iji belata ya bụ oke nkwụkọju, n'ihi ụzọ dị iche iche ya bụ ihe si emetụta n'ọnọdụ akụnụba.", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "Dịka otu ụzọ isi belata ya bụ nkwụkọju ụgbọala n'ụzọ ahụ a na-ekwu okwu ya, ndị gọvanọ ahụ kwekọrịtara ma kpọọ òkù ka e mepee ebe ndobe ngwaahịa ndị ọzọ nà ebe ndị ọzọ ngwaahịa nà-abàta, dịgasị na steeti ndị ọzọ, ka ha wee màlite ọrụ n'uju, n'ihi na nke ahụ ga-enye aka ibelata oke nkwụkọju ahụ a na-enwe ebe ahụ, kewàpụtakwa ohere ọrụ nye ọtụtụ ndị ntorobịa, ma kwàlitekwa ọnọdụ akụnụba na ọnọdụ mmepe steeti ndị ahụ n'ụzọ dị iche iche.", "author": "Izunna Okafor", "title": "Ndị Gọvanọ Ndịda Anyanwụ Enweela Ọgbakọ Izugbe n'Asaba", "category": "Akụkọ Ụwa"},
{"text": "It was a moment of cultural renaissance in Amichi, Nnewi South Local Government Area of Anambra State, as Anambra State Library Board celebrated the 2021 African World Heritage Day in grand style.", "author": "Izunna Okafor", "title": "Anambra State Library Celebrates 2021 African World Heritage Day", "category": "Akụkọ Ụwa"},
{"text": "The event, which held at the premises of Amichi Branch Library attracted the presence of Igbo cultural activists, students, librarians, among other stakeholders and Igbo language lovers, who trooped out en masse to observe the international celebration.", "author": "Izunna Okafor", "title": "Anambra State Library Celebrates 2021 African World Heritage Day", "category": "Akụkọ Ụwa"},
{"text": "Speaking at the event, the Director, Anambra State Library Board, Dr. Nkechi Udeze noted that every Igbo indigene ought to have passion and uncommon interest in the promotion and preservation of their cultural heritage, especially the Igbo language, which, according to her, is in a very rueful condition now.", "author": "Izunna Okafor", "title": "Anambra State Library Celebrates 2021 African World Heritage Day", "category": "Akụkọ Ụwa"},
{"text": "While disclosing that the day was set aside by the United Nations Educational Scientific and Cultural Organization (UNESCO), for celebrating African heritage; Dr. Udeze acknowledged that the State Library had been on the frontline in preserving and promoting Igbo cultural heritage and artifacts, and highlighted some of the efforts they have so far made to that effect. She further called on Ndi Igbo in general, to make it a point of duty to promote their heritage and save their language from going extinct, as predicted by the UNESCO.", "author": "Izunna Okafor", "title": "Anambra State Library Celebrates 2021 African World Heritage Day", "category": "Akụkọ Ụwa"},
{"text": "Earlier in his opening remarks, the Chairman of the Occasion, Mr. George Ezezinne appreciated Anambra State Library for celebrating the day in his hometown, and for all her activities and efforts aimed at promoting Igbo heritage and learning, which have all borne positive fruits in many ways; even as he beckoned on Ndi Igbo to join the mission of preserving Igbo heritage.", "author": "Izunna Okafor", "title": "Anambra State Library Celebrates 2021 African World Heritage Day", "category": "Akụkọ Ụwa"},
{"text": "The event featured public exhibition of some Igbo artifacts, and explanation of their meanings and uses, anchored by Mrs. Perpetual Okonkwo; explanation of the significance of certain Igbo cosmology and signs in the Igbo belief, anchored by Mr. Peter Ibe; as well as other cultural displays and performances by the participating students and some staff of the library.", "author": "Izunna Okafor", "title": "Anambra State Library Celebrates 2021 African World Heritage Day", "category": "Akụkọ Ụwa"},
{"text": "Some of the participants at the event, including Mrs Chinaza Okafor and Obiorah Ugonna testified that they learnt a lot, as the event exposed them to certain things they did not know about Igbo heritage and also rekindled their zeal and passion for Igbo culture; even as they thanked the library for organising such event.", "author": "Izunna Okafor", "title": "Anambra State Library Celebrates 2021 African World Heritage Day", "category": "Akụkọ Ụwa"},
{"text": "Ọ bụnnọọ ihe anyammiri na ihe mgbawa obi, dịka ụfọdụ ụmụokorobịa iwe juru n'obi, jidere otu nwata nwoke a na-enyo ènyò na ọ bụ onyeohi, ma mụnye ya ọkụ ozigbo ozigbo, ọkụ wee gbagbuo ya.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Nnukwu ihe ọdachi ahụ bụ nke dapụtara na Nkpọr, dị n'okpuru ọchịchị ime obodo 'Idemili North' nke steeti Anambra na nsonsoa.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ụfọdụ ndị ọnọmgbeomere kwùrù na ya bụ nwata nwoke á mághị onye ọ bụ, màrà otu onye aka àkpà, ma maghara handkachiifù ya, gbapụ ọsọ, chee na ọ bụ ego. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ndị ọnọmgbeomere ahụ mèrè ka a mara na ya bụ nwoke na ndị òtù ya nọ na mpaghara ụzọ ebe ahụ ezu ndị mmadụ ohi, na-ama ha aka àkpà, ma na-apụnarakwa ha ihe ha ji eme njem na mpaghara ụzọ Ọnịtsha ahụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ha mere ka a mara na onye ahụ nwata nwoke ahụ màrà aka àkpà nke ikpe azụ ahụ màlìtèrè tibe mkpu, nke mezịrị ka ndị mmadụ jiri gbata ọsọ n'ebe ahụ, wee jikọta onwe ha ọnụ, chụba onyeohi ahụ na ndị òtù ya ọsọ, dịka nkịta na-achụ nchì n'ọdọ ata.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ha chụgidere ma jide onyeohi ahụ, ebe ndị òtù ya ndị ọzọ riri mbọmbọ ọsọ. Ka ha jidechara ya, ha tiri ya gwoogwoo, ma gwa ya ka o kwuo ebe ndị òtù ya gara zoo, ka e wee ga nwụchikọọ ha niile, mana nwoke ahụ ekweghị agwa ha. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ka ha jụgidere ya ka ọ gwa ha, o wee jụ ịgwa ha; ndị ahụ jiri iwe tie ya ihe tinka tiri paanụ, wụọ ya mmanụ ọkụ, ma mụnye ya ọkụ ozigbo ozigbo; ọkụ wee gbagide ya, gbagide ya, ma gbagbuo ya.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "N'okwu ya banyere nke ahụ, onye na-ahụ maka mmekọrịta ọhaneze na ndị uweojii na steeti Anambra, bụ DSP Ikenga Toochukwu, onye kọwara etu ya bụ ihe siri wee mee, kwùrù na ihe ahụ bụ eziokwu, ma kọwaa na ha ebupùla ozu nwoke ahụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ọ kọwara na ọ bụ n'elekere iri na otu nke ụtụtụ ka ihe ahụ jiri mee, kwuo na ọ bụ na mpaghara njikọ ụzọ Nkpọr ka ya bụ ihe mere, ma kwuo na ha emeela ka ebe niile ahụ dị jụụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ọ katọrọ etu mmadụ si eji aka ha egbu mmadụ maọbụ na-eme ihe iwu akwadòghị maọbụ n'enwetaghị nkabi iwu, ma kwuo ka onye ọbụla jidere ndị ohi maọbụ onye omekoome mee ka ndị uweojii mara banyere nke ahụ, karịa iji aka ya na-eme ihe bụ uche ha n'ebe onye ahụ nọ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ọ dị ncheta na o tèéla ndị aka àkpà, ndị otu nzuzo, ndị ohi, ndị wàyo, na ndị omekoome ndị ọzọ jiri yibe ndị mmadụ égwù n'Ọnịtsha nà ná mpaghara ebe ndị ọzọ dị na gburugburu ahụ (ọkachasị ndị bịara ọhụrụ, ndị na-eme njem, ndị machaghị ala ebe ahụ). Ha na-apụnarakwa onye nọ n'ime ụgbọala apị ekwentị ya maọbụ na-aza ekwentị, tinyere ọtụtụ ihe ọjọọ ndị ọzọ ha na-eme ebe ahụ. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Nke a so n'otu ihe chuzịrị ọchịchị Gọvanọ Willie Obianọ oge ọ batara n'ọkwa ọchịchị, nke mezịrị o jiri wepụta atụmatụ nchekwa dị iche iche, dịka 'Operation Kpochapụ' (nke mbụ na nke abụọ), iji weta ya bụ ajọ ọnọdụ n'isi njedobe. N'agbanyeghị ihe niile ọchịchị Obianọ na ndị ọrụ nchekwa megoro na ezi mbọ ha gbagoro iji memilaa akparamagwa ọjọọ ahụ a na-ahụta n'Ọnịtsha; ụfọdụ ndị ọjọọ ahụ fooro ntutu taa, sị na ha agaghị esepu aka n'ime mpụ, bụkwazị nke mere ndị mmadụ jizịrị malite ime ha 'e jide, e gbuo' n'ebe ndị, maka na ọ na-abụ anụ gbaba ebeghị ebe, dịnta agbaba atụghị atụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ọ bụnnọọ ihe anyammiri na ihe mgbawa obi, dịka ụfọdụ ụmụokorobịa iwe juru n'obi, jidere otu nwata nwoke a na-enyo ènyò na ọ bụ onyeohi, ma mụnye ya ọkụ ozigbo ozigbo, ọkụ wee gbagbuo ya.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Nnukwu ihe ọdachi ahụ bụ nke dapụtara na Nkpọr, dị n'okpuru ọchịchị ime obodo 'Idemili North' nke steeti Anambra na nsonsoa.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ụfọdụ ndị ọnọmgbeomere kwùrù na ya bụ nwata nwoke á mághị onye ọ bụ, màrà otu onye aka àkpà, ma maghara handkachiifù ya, gbapụ ọsọ, chee na ọ bụ ego. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ndị ọnọmgbeomere ahụ mèrè ka a mara na ya bụ nwoke na ndị òtù ya nọ na mpaghara ụzọ ebe ahụ ezu ndị mmadụ ohi, na-ama ha aka àkpà, ma na-apụnarakwa ha ihe ha ji eme njem na mpaghara ụzọ Ọnịtsha ahụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ha mere ka a mara na onye ahụ nwata nwoke ahụ màrà aka àkpà nke ikpe azụ ahụ màlìtèrè tibe mkpu, nke mezịrị ka ndị mmadụ jiri gbata ọsọ n'ebe ahụ, wee jikọta onwe ha ọnụ, chụba onyeohi ahụ na ndị òtù ya ọsọ, dịka nkịta na-achụ nchì n'ọdọ ata.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ha chụgidere ma jide onyeohi ahụ, ebe ndị òtù ya ndị ọzọ riri mbọmbọ ọsọ. Ka ha jidechara ya, ha tiri ya gwoogwoo, ma gwa ya ka o kwuo ebe ndị òtù ya gara zoo, ka e wee ga nwụchikọọ ha niile, mana nwoke ahụ ekweghị agwa ha. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ka ha jụgidere ya ka ọ gwa ha, o wee jụ ịgwa ha; ndị ahụ jiri iwe tie ya ihe tinka tiri paanụ, wụọ ya mmanụ ọkụ, ma mụnye ya ọkụ ozigbo ozigbo; ọkụ wee gbagide ya, gbagide ya, ma gbagbuo ya.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "N'okwu ya banyere nke ahụ, onye na-ahụ maka mmekọrịta ọhaneze na ndị uweojii na steeti Anambra, bụ DSP Ikenga Toochukwu, onye kọwara etu ya bụ ihe siri wee mee, kwùrù na ihe ahụ bụ eziokwu, ma kọwaa na ha ebupùla ozu nwoke ahụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ọ kọwara na ọ bụ n'elekere iri na otu nke ụtụtụ ka ihe ahụ jiri mee, kwuo na ọ bụ na mpaghara njikọ ụzọ Nkpọr ka ya bụ ihe mere, ma kwuo na ha emeela ka ebe niile ahụ dị jụụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ọ katọrọ etu mmadụ si eji aka ha egbu mmadụ maọbụ na-eme ihe iwu akwadòghị maọbụ n'enwetaghị nkabi iwu, ma kwuo ka onye ọbụla jidere ndị ohi maọbụ onye omekoome mee ka ndị uweojii mara banyere nke ahụ, karịa iji aka ya na-eme ihe bụ uche ha n'ebe onye ahụ nọ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Ọ dị ncheta na o tèéla ndị aka àkpà, ndị otu nzuzo, ndị ohi, ndị wàyo, na ndị omekoome ndị ọzọ jiri yibe ndị mmadụ égwù n'Ọnịtsha nà ná mpaghara ebe ndị ọzọ dị na gburugburu ahụ (ọkachasị ndị bịara ọhụrụ, ndị na-eme njem, ndị machaghị ala ebe ahụ). Ha na-apụnarakwa onye nọ n'ime ụgbọala apị ekwentị ya maọbụ na-aza ekwentị, tinyere ọtụtụ ihe ọjọọ ndị ọzọ ha na-eme ebe ahụ. ", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Nke a so n'otu ihe chuzịrị ọchịchị Gọvanọ Willie Obianọ ụra oge ọ batara n'ọkwa ọchịchị, nke mezịrị o jiri wepụta atụmatụ nchekwa dị iche iche, dịka 'Operation Kpochapụ' (nke mbụ na nke abụọ), iji weta ya bụ ajọ ọnọdụ n'isi njedobe. N'agbanyeghị ihe niile ọchịchị Obianọ na ndị ọrụ nchekwa megoro na ezi mbọ ha gbagoro iji memilaa akparamagwa ọjọọ ahụ a na-ahụta n'Ọnịtsha; ụfọdụ ndị ọjọọ ahụ fooro ntutu taa, sị na ha agaghị esepu aka n'ime mpụ, bụkwazị nke mere ndị mmadụ jizịrị malite ime ha 'e jide, e gbuo' n'ebe ndị, maka na ọ na-abụ anụ gbaba ebeghị ebe, dịnta agbaba atụghị atụ.", "author": "Izunna Okafor", "title": "N'Anambra, Ndị Iwe Juru Obi Agbaala Onyeohi Ọkụ Maka Izu Handkachiifù", "category": "Akụkọ Ụwa"},
{"text": "Na nzọpụ ụkwụ ya iji mee ka atụmakwụkwọ dịwnyere ndị mmadụ mfe na nso, ụlọọrụ ahụ na-ahụ maka nhọpụta ọkwa ọchịchị n'ala Nigeria, a maara dịka 'Independent National Electoral Commission, INEC' (ngalaba steeti Anambra) ekewàpụtakwuola ogige ọhụrụ ebe a ga na-atụ akwụkwọ na steeti ahụ.", "author": "Izunna Okafor", "title": "INEC Ekewàpụtakwuola Ogige Atụmakwụkwọ Ọhụrụ n'Anambra", "category": "Akụkọ Ụwa"},
{"text": "Mmemme nkwupụta banyere mkpebi a bụ nke ụlọọrụ ahụ chịkọbara na nsonso a, ma bụrụkwa nke weere ọnọdụ n'Awka, bụ isi obodo steeti Anambra, ebe  ndị ọrụ gọọmentị, ndị nọchitere anya ụlọ omeiwu etiti na nke steeti, ndị nọchitere anya ndị ikedịnobi (ndị ọlụsị), ndị nnọchianya otu ndọrọndọrọ ọchịchị dị iche iche, ndị ọrụ nchekwa na ọtụ dị iche iche e ji okwu ha agba ìzù sònyèkwàrà na ya.", "author": "Izunna Okafor", "title": "INEC Ekewàpụtakwuola Ogige Atụmakwụkwọ Ọhụrụ n'Anambra", "category": "Akụkọ Ụwa"},
{"text": "N'okwu ya n'ebe ahụ, onyeisi ụlọọrụ INEC na steeti Anambra, bụ Dọkịta Nkwàchukwu Ọrjị mere ka a mara na ebe ụfọdụ ogige ịtụ akwụkwọ dị na steeti ahụ mèrè ya ka ọ na-ahịa ndị mmadụ ahụ ịpụta ga tụọ akwụkwọ n'ihi na o teere ha aka; bụzị nke mere na ụfọdụ n'ime ha anaghịzị erite uru maọbụ na-emezupụta ikike dịịrị ha n'ịhọpụta onye ndu ha oge ọbụla a na-atụ akwụkwọ.", "author": "Izunna Okafor", "title": "INEC Ekewàpụtakwuola Ogige Atụmakwụkwọ Ọhụrụ n'Anambra", "category": "Akụkọ Ụwa"},
{"text": "O kọwazịrị na ọ bụ n'ihi nke ahụ ka ha jiri kpebie ikewàpụta ogige ọhụrụ n'ebe ọ dịgasị mkpa, iji mee ka ọ dị ndị mmadụ nso ma mekwa ka ha na-esonyesi ike nke ọma na etu o kwesiri, n'ịtụ akwụkwọ.", "author": "Izunna Okafor", "title": "INEC Ekewàpụtakwuola Ogige Atụmakwụkwọ Ọhụrụ n'Anambra", "category": "Akụkọ Ụwa"},
{"text": "Dịka o siri kọwaa, ọnụọgụgụ ogige ebe a na-atụ akwụkwọ na steeti ahụ ugbua (nke dị 4, 608) bụ nke e kewàpụtara kemgbe ihe ruru ahọ iri abụọ na ise (25) gara aga, ma kwuo na ụfọdụ ogige ahụ dịkwàzị n'ebe ekwesighị ekwesi, dịka ọnọdụ siri gbata kwụrụ taa, n'ihi na ụfọdụ n'ime ha dị n'ihu arụsị, n'ihu ụlọ mmadụ, n'ihu ụlọụka, na ebe ndị ọzọ ezighị ezi.", "author": "Izunna Okafor", "title": "INEC Ekewàpụtakwuola Ogige Atụmakwụkwọ Ọhụrụ n'Anambra", "category": "Akụkọ Ụwa"},
{"text": "O kwuwàzịrị na ha na-ekewàpụtakwu ogige ọhụrụ 1,112 n'ọnụọgụgụ ọzọ iji wetazie mkpokọta ọnụọgụgụ ebe a na-atụ akwụkwọ na steeti ahụ ka ọ dịzie 5720. O nọkwazịrị ebe ahụ kwuwaa na ha ga-amalite ndebanye aha n'akwụkwọ na steeti ahụ maka ịgbata akwụkwọ ikike e ji atụ akwụkwọ màlite n'abalị iri abụọ na asatọ nke ọnwa Juunu ahọ a, ọbụladị dịka ọ kpọkùzịrị ndị mmadụ enwetèbeghị akwụkwọ ikeke ahụ ka ha sonyesie ike n'atụmatụ ndebanye aha ahụ.", "author": "Izunna Okafor", "title": "INEC Ekewàpụtakwuola Ogige Atụmakwụkwọ Ọhụrụ n'Anambra", "category": "Akụkọ Ụwa"},
{"text": "N'okwu ya n'ebe ahụ, aka na-achị steeti Anambra, bụ Gọvanọ Wille Obianọ, nke onye nọchitere anya ya bụ odeakwụkwọ steeti ahụ, bụ Ọkammụta Solo Chukwulobelụ, tòrò ụlọọrụ INEC maka ịchịkọba mmemme ahụ na mkpebi ya ahụ ikewapụta ogige ọhụrụ na steeti ahụ, ma kwupụta olileanya o nwere na nke ahụ ga-enye aka n'ọtụtụ ụzọ pụrụ iche n'ịkwàlite usoro nhọpụta ọkwa ọchịchị na ịtụ akwụkwọ na steeti ahụ.", "author": "Izunna Okafor", "title": "INEC Ekewàpụtakwuola Ogige Atụmakwụkwọ Ọhụrụ n'Anambra", "category": "Akụkọ Ụwa"},
{"text": "Dịka ọ na-adụ Ndị Anambra enwetabeghị akwụkwọ ikike e ji atụ akwụkwọ ọdụ ka ha sonyesie ike n'atụmatụ ndebànye aha ahụ INEC ga-amalite oge adịghị anya; Gọvanọ Obianọ gwàkwàzịrị ụlọọrụ INEC na ọ ga-adị mkpa ka ọ na-achịkọba ụdị ọmarịcha ọgbakọ dị etu ahụ na mgbe na mgbe, n'ihi na nke ahụ ga-enye aka ime ka ọhaneze sonye n'ihe a na-eme, ma kụzikwara ndị mmadụ ihe dị iche iche ha kwèsìrì ịma banyere atụmatụ nhọpụta ọkwa ọchịchị, ma sikwazie n'ụzọ dị etu ahụ kwàlite usoro ọchịchị onye kwuo uche ya.", "author": "Izunna Okafor", "title": "INEC Ekewàpụtakwuola Ogige Atụmakwụkwọ Ọhụrụ n'Anambra", "category": "Akụkọ Ụwa"},
{"text": "A kpọkuola ma dụọ ndị ntorobịa ọdụ ka ha na-esonyesi ike n'ihe gbasaara ndọrọndọrọ ọchịchị na steeti ha dị iche iche na n'ala Nigeria n'izugbe, n'ihi ọtụtụ uru dị iche iche nke ahụ ga-ewèta, ọkachasị site n'ime ka ha sonye n'ihe a na-eme n'ọchịchị obodo, na n'ịhọpụta ezi onye ndu.", "author": "Izunna Okafor", "title": "Soludo Akpọkuola Ndị Ntorobịa Ka Ha Na-Esonyesi Ike Na Ndọrọndọrọ Ọchịchị", "category": "Akụkọ Ụwa"},
{"text": "Òkù a bụ nke a kpọrọ site n'ọnụ onye ahụ jibụrụ ọkwa dịka onyeisi ọba ego ala Nigeria (Central Bank of Nigeria, CBN), bụ Ọkammụta Chukwuma Charles Soludo, n'okwu ya oge ọ na-anabàta ma na-ekèle ndị òtù nkwàdo a maara dịka 'Youths Earnestly Seek Soludo' (YESS), bụ ndị jiri nnukwu ọkpụrụkpụ ego wee kwàdo ya n'achụmta ịzọ ọkwa Gọvanọ steeti Anambra.", "author": "Izunna Okafor", "title": "Soludo Akpọkuola Ndị Ntorobịa Ka Ha Na-Esonyesi Ike Na Ndọrọndọrọ Ọchịchị", "category": "Akụkọ Ụwa"},
{"text": "N'okwu ọ gwara ndị òtù ahụ (bụ ndị ntorobịa) n'obodo ya dị n'Isuọfịa, n'okpuru ọchịchị Agụata, nke steeti Anambra, Ọkammụta Soludo, onye ji aha òtù ndọrọndọrọ 'All Progressive Grand Alliance' (APGA) were apụta maka ịzọ ọkwa gọvanọ ahụ a ga-eme na steeti ahụ n'abalị isii nke ọnwa Nọvemba ahọ a, kọwàrà ndị ntorobịa dịka ndị dị óké mkpà n'obodo ọbụla, ma kpọkuo ha ka ha jiri ọchịchọ obi nà akọnuche dị mma wee na-esonye na ndọrọndọrọ ọchịchị, iji weta mgbanwe ziri ezi, wèta ọganihu nakwà ezi ọnọdụ mmepe bụ ịgbà.", "author": "Izunna Okafor", "title": "Soludo Akpọkuola Ndị Ntorobịa Ka Ha Na-Esonyesi Ike Na Ndọrọndọrọ Ọchịchị", "category": "Akụkọ Ụwa"},
{"text": "Dịka ọ na-ekwe ndị Anambra nkwà na ọ ga-ebulitekwu ọnọdụ mmepe na ọnọdụ akụnụba steeti ahụ n'ogoogo dị elu, malite n'ebe aka na-achị steeti ahụ ugbua bụ Gọvanọ Willie Obianọ rụdobere; Ọkammụta Soludo mékwàzịrị ka a mara na ọchịchị ya ga-agbasi mbọ ike ịkwalite ọdịmma ndị ntorobịa steeti ahụ, ọbụladị dịka ọ kpọkùzịrị Ndị Anambra ka ha nye ya nkwàdo ha iji nweta mmeri na nhọpụta ọchịchị ahụ, ka o wee mezùpụtachaa ezi ebumnobi o ji were apụta ịzọ ọkwa ahụ.", "author": "Izunna Okafor", "title": "Soludo Akpọkuola Ndị Ntorobịa Ka Ha Na-Esonyesi Ike Na Ndọrọndọrọ Ọchịchị", "category": "Akụkọ Ụwa"},
{"text": "Na mbụ n'okwu ya oge ọ na-enyefe ya akwụkwọ ndọrọ ego nde naịra abụọ (2 000,000) ahụ, onyeisi òtù YESS, bụ Dọkịta Nelson Omenugha kọwàra ego ahụ dịka ihe ha bụ ndị ntorobịa jì akwàdo ya ịzọ ọkwa Gọvanọ ahụ, n'ihi na ha hụtara ya dịka onye tozùrù òkè, onye nwere ezi ọgụgụisi, ahụmahụ, na ihe ndị ọzọ a chọrọ n'aka onye ọbụla ga-ewèghara ọkwa ọchịchị steeti ahụ.", "author": "Izunna Okafor", "title": "Soludo Akpọkuola Ndị Ntorobịa Ka Ha Na-Esonyesi Ike Na Ndọrọndọrọ Ọchịchị", "category": "Akụkọ Ụwa"},
{"text": "Ọ kọwàkwàrà na ebumnobi ha bụ ndị ntorobịa jiri wee nye ya ego nkwàdo ahụ, bụ ka ha were ya wee jidere ya ọfọ n'ihe gbasaara imezupụta nkwa dị iche iche o kwere ugbua ọ na-azọ ọkwa gọvanọ ahụ, maka mgbe ọ ga-enwetachaa nturuugo, ka o wee ghara ịgharịpụ ndị ntorobịa, ka o wee chịa steeti ahụ nke ọma, ma mezupụtachaa ihe bụ ọchịchọ obi ndị ntorobịa nà ihe ndị ọzọ o kwere na nkwà.", "author": "Izunna Okafor", "title": "Soludo Akpọkuola Ndị Ntorobịa Ka Ha Na-Esonyesi Ike Na Ndọrọndọrọ Ọchịchị", "category": "Akụkọ Ụwa"},
{"text": "Dọkịta Omenụgha mèrè ka a mara na égwú adagharịala ugbua n'ihe gbasaara igwù okwe ndọrọndọrọ ọchịchị, ọkachasị na steeti Anambra, n'ihi na ndị ntorobịa na-esonyesizị ike n'ịhọpụta onye ndu steeti ahụ, iji hụ na e nwere ezi ọdịnihu maka ndị ntorobịa steeti ahụ nà ọdịmma ha.", "author": "Izunna Okafor", "title": "Soludo Akpọkuola Ndị Ntorobịa Ka Ha Na-Esonyesi Ike Na Ndọrọndọrọ Ọchịchị", "category": "Akụkọ Ụwa"},
{"text": "N'okwu nke ya na mmemme ahụ, Kọmishọna steeti Anambra na-ahụ maka ihe ndị e ji enyere ndụ aka, bụ Maazị Emeka Ezenwanne kpọpụtasịrị ụfọdụ ezi ihe dị iche iche e kwesiri ilekwàsị anya wee na-ahọrọ onye ndu, bụ nke ọ kọwara na Ọkammụta Soludo nwèrè, dịka o siri metụta ọkwa Gọvanọ ahụ ọ na-azọ, ọbụladị dịka o tòrò ndị ntorobịa ahụ maka ịhụta ezi olileanya na ezi ọdịnihu steeti Anambra n'ebe Ọkammụta Soludo nọ, bụzị nke mere ha jiri tụnye ụtụ nke ha n'ịkwàdò ya n'ịzọ ọkwa gọvanọ ahụ", "author": "Izunna Okafor", "title": "Soludo Akpọkuola Ndị Ntorobịa Ka Ha Na-Esonyesi Ike Na Ndọrọndọrọ Ọchịchị", "category": "Akụkọ Ụwa"},
{"text": "Ụfọdụ ndị ọzọ kwuru okwu na mmemme ahụ gụnyèrè odeakwụkwọ ndị òtù YESS, bụ Maazị Emmanuel Nwankwo; ótù nnukwu onye ọrụ ahụike bi na mba UK, bụ Dọkịta Charles Ojukwu, tinyere ụfọdụ ndị ọzọ.", "author": "Izunna Okafor", "title": "Soludo Akpọkuola Ndị Ntorobịa Ka Ha Na-Esonyesi Ike Na Ndọrọndọrọ Ọchịchị", "category": "Akụkọ Ụwa"},
{"text": "Ụlọọrụ ahụ na-ahụ maka njem awele okporoụzọ, FRSC, ngalaba steeti Anambra, arịọla njikọaka ụmụafọ steeti ahụ, ndị e ji okwu ha agba ìzù, na ndị òtù dị iche iche, iji kwàlite arụmọrụ ha, njem awele na nchekwa okporoụzọ na steeti ahụ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Akụkọ Ụwa"},
{"text": "Onyeisi ọhụrụ nke ụlọọrụ FRSC na steeti Anambra, bụ CC Adeoye Irelewuyi kpọrọ òkù a na mmemme imerùbè izuụka nchekwa okporoụzọ na mba ụwa, nke ahọ 2021, bụ nke e merùbèrè emume mgbape ya n'isi ụlọọrụ ahụ dị n'Awka, bụ isi ụlọọrụ steeti ahụ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Akụkọ Ụwa"},
{"text": "Dịka o siri kọwaa oge ọ na-agbape mmemme ahụ, CC Irelewuyi mèrè ka a mara na mmemme ahụ bụ mmemme pụrụ iche e wepụtara iji kwàlitekwuo ọrụ maka inwe njem awele okporoụzọ, ibelata ihe mberede okporoụzọ, na ịhụ na e nwere ezi nchekwa okporoụzọ, ma kọwakwa na a na-eme ya bụ mmemme otu izuụka, ma bụrụkwa nke ha ga-anọ na ya wee megasịa ihe dị iche iche, dịka inye nkụzi, ime mgbasaozi banyere njem awele okporoụzọ, ime mkpọtụrụ, ikpe ekpere pụrụ iche, tinyere ihe ndị ọzọ ga-enye aka ịkwàlite nchekwa okporoụzọ nà ezi njikọaka ụlọọrụ ahụ na ọhaneze.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Akụkọ Ụwa"},
{"text": "Dịka ọ na-ekwupụtanwò ezi njikere ụlọọrụ ya ịhụ na e nwere ezi nchekwa okporoụzọ na steeti Anambra, ya bụ onyeisi ụlọọrụ ahụ gara n'ihu mee ka a mara na isiokwu mmemme ahụ nke ahọ a bụ \"Street for Life\", (nke pụtara \"Okporoụzọ maka Ndụ\" ma a tụgharịa ya n'asụsụ Igbo); ọbụladị dịka o nyere ndị na-anyà ụgbọala ndụmọdụ ka ha kwụsị ịgba oke ọsọ ma na-agbaso usoro kilomita iri atọ maka otu awà (30k/hr), n'ihi na oke ịgba ọsọ so n'ihe kacha eweta ihe mberede okporoụzọ na steeti ahụ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Akụkọ Ụwa"},
{"text": "N'okwu nke ya n'ebe ahụ, Kọmishọna na-ahụ maka njem okporoụzọ na steeti ahụ, bụ Maazị Afam Mbanefo kèlèrè ụlọọrụ FRSC Anambra maka ezi ọrụ ha na mbọ dị iche iche ha na-agba iji belata ihe mberede okporoụzọ na steteti ahụ, ma kpọkuo ha ka ha jisie ike n'ọrụ; ọbụladị dịka ọ dụkwara ụlọọrụ ahụ ọdụ ka ha welitekwuo aka n'inye ọhaneze nkuzi na ịgbasara ha ozi banyere ịkwalite njem awele na iwu na-achị okporoụzọ. ", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Akụkọ Ụwa"},
{"text": "O kwuru na nke ahụ so n'otu ụzọ ga-aka wee nye aka ime ka ọhaneze mara ihe dị iche iche ha kwesiri ịma banyere iwu na-achị okporoụzọ na ihe a na-atụ anya n'aka ha ime maọbụ izere oge ọbụla ha nọ n'okporoụzọ, iji gbanahị, belata, maọbụ gbòchie ihe mberede okporoụzọ na ajọ ọdachi ndị ọzọ na-adapụta n'okporoụzọ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Akụkọ Ụwa"},
{"text": "Kọmishọna Mbanefo, onye kwupụtasịrị ụfọdụ ihe ụlọọrụ ya mepụtàgoro, tìnyèkwàzịrị olu nke ya wee kpọkuo ndị na-anya ụgbọala ka ha zèéré ịgba óké ọsọ ma na-agba kilomita iri atọ maka otu awà, n'ihi na ịgba oke ọsọ bụ ihe kacha eweta ihe mberede okporoụzọ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Akụkọ Ụwa"},
{"text": "Ọ dụkwara ha ọdụ ka ha na-eleru ụgbọala ha anya nke ọma oge niile tupu ha etinye ya n'okporoụzọ; ma dọkwazie ha aka na ntị megide ibu óké ibu, nke bụkwa otu ụzọ n'ime ihe ndị kacha eweta ihe mbere okporoụzọ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Akụkọ Ụwa"},
{"text": "Mmemme ahụ dọtàkwara ndị ọrụ gọọmentị, ndị ọrụ FRSC, na ụfọdụ ndị ọzọ dị iche iche e ji okwu ha agba izu na steeti ahụ, ọkachasị n'ihe metụtara njem okporoụzọ.", "author": "Izunna Okafor", "title": "FRSC Anambra Emerùbela Ụbọchị Nchekwa Okporoụzọ Na Mba Ụwa", "category": "Akụkọ Ụwa"},
{"text": "Oke ihe ọdachi dapụtara ụbọchị Tuzdee, dịka mmadụ abụọ nwụrụ ọnwụ mberede, n'ihi ihe mbigbo bigboro n'otu ụlọ nkwariakụ dị n'Abeokuta, bụ isi obodo steeti Ogun.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Akụkọ Ụwa"},
{"text": "Ihe mbigbo ahụ bụ nke mere n'otu nnukwu ụlọ nkwariakụ na-ewu ewu na steeti ahụ a maara dịka 'Conference Hotel', bụkwa ụlọ nkwariakụ nke Gọvanọ chịbụrụ steeti ahụ n'oge mbụ, bụ Maazị Gbenga Daniel.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Akụkọ Ụwa"},
{"text": "Dịka ndị ọnọmgbeomere siri kọwaa, mmadụ atọ nwètàkwàrà mmerụahụ ma bụrụkwa ndị nọ n'ụlọọgwụ anara ọgwụgwọ ugbua n'ihi ihe mbigbo ahụ, bụ nke a na-enyo ényò na ọ bụ mbigbo ikuku mmụọ (gas).", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Akụkọ Ụwa"},
{"text": "N'okwu ya banyere nke ahụ, onyeisi nhazi ụlọ nkwariakụ ahụ, bụ Maazị Tunde Osinubi mèrè ka a mara na ya bụ ihe mbigbo dapụtàrà n'ezie, ma kọwaa na ọ bụ ihe mbigbo sitere n'ikuku mmụọ, n'ihi ìtè silinda adịgboloja e jiri gbanye ikuku mmụọ, bụ nke onye na-arụrụ ha ọrụ n'ọnụụzọ mbata ụlọ nkwariakụ ahụ bùrù wee bịa ọrụ; ma bụrụkwa nke gbawara oge onye ahụ ji ya arụ ọrụ ahụ, bụ ọrụ ịgba ihe ọkụ.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Akụkọ Ụwa"},
{"text": "O mere ka a mara na ya bụ ihe mbigbo gbàgburu nwa amadi ahụ ji ikuku mmụọ ahụ arụ ọrụ ozigbo ọ gbawara, gbagbukwa otu onye ọzọ a maghị onye ọ bụ, merụọkwa mmadụ atọ ndị ọzọ nọ nso ebe ahụ ahụ, ma kọwaa nke ahụ dịka óké ihe ọdachi dị mwute.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Akụkọ Ụwa"},
{"text": "Dịka ọ na-akasi ndị ezinụlọ ndị ahụ nwụrụ n'ihe ọdachi ahụ obi, Maazị Osinubi kpèkwàzịrị ka mkpụrụobi ndị ahụ nwụrụ anwụ zuo ike na ndokwa, kpee ka ndị ahụ nwetara mmerụahụ gbakere oge adịghị anya.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Akụkọ Ụwa"},
{"text": "Ọ kpọkwàzịrị ma dụọ ọhaneze ọdụ ka ha gharazie igo ihe adịgboloja, ọkachasị ihe ndị nwere ike itinye mmadụ n'ụdị ihe izè ndụ dị iche iche, maka na ọ naghị adịkwanụ mma mmadụ ịkpacha anya were  aka ya goro ọnwụ ya maọbụ gote ọnwụ mmadụ ibe ya", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Akụkọ Ụwa"},
{"text": "Ọ dị ncheta na ụdị ajọ ọdachi a bụ ihe mbigbo ikuku mmụọ dapụtara ugboro abụọ n'ime izuụka gara aga n'Abeokuta ahụ, wee gbagbuo mmadụ anọ ozigbo ozigbo n'otu ntabi anya.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Akụkọ Ụwa"},
{"text": "Nke a mezịrị o jiri dị mkpa ka ndị ọrụ gọọmenti ihe gbasaara nke ahụ dị n'aka lebàrá ihe ahụ anya, dịka ụfọdụ ndị bịara n'ebe ahụ ihe mbigbo ahụ mere siri nye gọọmentị ndọmọdụ, maka na ọ naghị adị mma otu osisi ịdụ mmadụ n'anya ugboro abụọ.", "author": "Izunna Okafor", "title": "Ihe Mbigbo Mere n'Ụlọ Nkwariakụ Agagbuola Mmadụ Abụọ n'Ogun", "category": "Akụkọ Ụwa"},
{"text": "N'iji gbakwụnyekwuo na nsogbu na ihe ọdachi dị iche iche na-adapụtasị na mpaghara ebe dị iche iche na mpaghara ndịda-ọwụwa anyanwụ ala Nigeria, ndị omekoome ámághị ndị ha bụ, nọrọ na nsonso a wee mụnye ọkụ n'ụlọọrụ abụọ na-ahụ maka nhọpụta ọchịchị, bụ ụlọọrụ 'Independent National Electoral Commission' (INEC), na steeti Ebonyi; ọkụ wee gbarikọọ ụlọ abụọ ahụ na ihe dị n'ime ya.", "author": "Izunna Okafor", "title": "Obi Ndị Mmadụ, Dịka Ndị Omekoome Gbàrà Ụlọọrụ INEC Abụọ Ọkụ n'Ebonyi", "category": "Akụkọ Ụwa"},
{"text": "Ụlọọrụ abụọ ahụ a gbara ọkụ n'abalị ụbọchị Tuzdee dị na mpaghara okpuru ọchịchị 'Ezza North' nke steeti ahụ, ma bụrụkwa nke mere ka ọ fọdụrụ awà olenaole ka a malite ọgbakọ ndịisi ụlọọrụ ahụ na ndị ọrụ nchekwa chọrọ inwe ụbọchị Wenezdee banyere mwakpo ndị omekoome na-awakpò ụlọọrụ INEC.", "author": "Izunna Okafor", "title": "Obi Ndị Mmadụ, Dịka Ndị Omekoome Gbàrà Ụlọọrụ INEC Abụọ Ọkụ n'Ebonyi", "category": "Akụkọ Ụwa"},
{"text": "Ndị ọnọmgbeomere mèrè ka a mara na ọkụ ahụ gbarikọrọ ụlọọrụ abụọ ahụ gwoogwoo, ma gbapịa akwụkwọ dị iche iche dị oke mkpa na akụrụngwa e ji arụ ọrụ ebe ahụ.", "author": "Izunna Okafor", "title": "Obi Ndị Mmadụ, Dịka Ndị Omekoome Gbàrà Ụlọọrụ INEC Abụọ Ọkụ n'Ebonyi", "category": "Akụkọ Ụwa"},
{"text": "N'okwu nke ya banyere nke ahụ onye na-ahụ maka mmekọrịta ọhaneze na ụlọọrụ INEC na steeti Ebonyi, bụ Maazị Cornelius Ali, gbàrà akaebe na ndị omekoome gbara ụlọọrụ ha ọkụ n'ezie, ma kwuo ebe o doro anya, na ọkụ ahụ gbarikọkwara ụlọ igwe ọkụ ha na igwe ọkụ dịgasị n'ebe ahụ, ihe e ji atụ akwụkwọ (bụ 'cubicle'), tinyere ọtụtụ ihe ndị ọzọ.", "author": "Izunna Okafor", "title": "Obi Ndị Mmadụ, Dịka Ndị Omekoome Gbàrà Ụlọọrụ INEC Abụọ Ọkụ n'Ebonyi", "category": "Akụkọ Ụwa"},
{"text": "O mere ka a mara na ndịisi ụlọọrụ ahụ agaala ebe ahụ ya bụ ihe mere iji were anya ha hụ ka ọnọdụ mbibi ahụ siri gbata kwụrụ, ma kwuo na o weghị onye nwụrụ maọbụ nweta mmerụahụ site n'ọkụ ọgbụgb ahụ.", "author": "Izunna Okafor", "title": "Obi Ndị Mmadụ, Dịka Ndị Omekoome Gbàrà Ụlọọrụ INEC Abụọ Ọkụ n'Ebonyi", "category": "Akụkọ Ụwa"},
{"text": "Dịka ọ na-akatọ akaọrụ na arụrụala ndị omekoome ahụ, Maazị Ali kọwàkwàrà na ajọ ọdachi ahụ bụụrụ ha nnọọ nnukwu ihe iche aka mgba, n'ihi na nke ahụ nwère ike imetụta maọbụ gbochie atụmatụ ndebanye aha n'akwụkwọ ahụ ụlọọrụ INEC na-achọ ịmalite mebe n'ọnwa Juunu ahọ a maka ndị ga-abịa ịgbara akwụkwọ ikike e ji atụ akwụkwọ.", "author": "Izunna Okafor", "title": "Obi Ndị Mmadụ, Dịka Ndị Omekoome Gbàrà Ụlọọrụ INEC Abụọ Ọkụ n'Ebonyi", "category": "Akụkọ Ụwa"},
{"text": "Ọkụ a gbara ụlọọrụ INEC abụọ a n'Ebony mèzịrị ka ọ dị mkpọkụta ọnụọgụgụ ụlọọrụ INEC iri abụọ na atọ (23) ọkụ ọgbụgba mètụtagoro na nsosnso a na mpaghara ebe dị iche iche n'ala Nigeria, nke ọkanọnụọgụgụ n'ime ha bụ ndị a gbara ọkụ site n'aka ndị omekoome.", "author": "Izunna Okafor", "title": "Obi Ndị Mmadụ, Dịka Ndị Omekoome Gbàrà Ụlọọrụ INEC Abụọ Ọkụ n'Ebonyi", "category": "Akụkọ Ụwa"},
{"text": "Ọ dị ncheta na ndị omekoome a amaghị ndị ha bụ nọkwàrà ụbọchị ụka wee wakpò ụlọọrụ INEC dị na steeti Enugu, bụ ebe ha nọrọ wee gbaa ụgbọala INEC isii ọkụ, bibie abụọ ọzọ dịgasị ebe ahụ, tinyere ọtụtụ ajọ ihe ndị ọzọ ha mere  n'ụlọọrụ ahụ.", "author": "Izunna Okafor", "title": "Obi Ndị Mmadụ, Dịka Ndị Omekoome Gbàrà Ụlọọrụ INEC Abụọ Ọkụ n'Ebonyi", "category": "Akụkọ Ụwa"},
{"text": "Ihe ọdachi ndị a nà ọtụtụ ndị ọzọ na-adakwàsa ụlọọrụ INEC na mpaghara ebe dị iche iche na nke ikpeazụ a mèzịrị onye na-ahụ maka ịkụziri ọhaneze ihe ha kwesiri ịma banyere ụlọọrụ ahụ n'ala Nigeria, bụ Maazị Festus Okoye jiri gbarụọ ihu ma gosipụta mgbakàsị ahụ ya banyere nke ahụ, bụ nke o kwuru na o nwekwara ike ibì ụlọọrụ ahụ aka ọjọọ n'ịkwado maka nhọpụta izugbe ahụ a ga-eme n'ala Nigeria n'ahọ 2023, ma ọ bụrụ na kwụsịghị.", "author": "Izunna Okafor", "title": "Obi Ndị Mmadụ, Dịka Ndị Omekoome Gbàrà Ụlọọrụ INEC Abụọ Ọkụ n'Ebonyi", "category": "Akụkọ Ụwa"},
{"text": "Igbo sị na ọ na-adị mma nwaanyị bàta ọhụrụ na ngwùrù, a kọwaara ya ka e siri biri, maka adịghị ama ama.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Akụkọ Ụwa"},
{"text": "N'ịgbaso nke a, gọọmentị steeti Anambra amalitela inye ndị ọrụ nọọsụ ahụ e were n'ọrụ ọhụrụ na steeti ahụ ọzụzụ ga-enyere ha aka ịrụ ọrụ ha nke ọma dịka a tụrụ anya n'aka ha ma ha mechaa malite ọrụ.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Akụkọ Ụwa"},
{"text": "Ndị nọọsụ ahụ bụ ndị e were n'ọrụ ọhụrụ n'okpuru atụmatụ 'Basic Health Care Provision Fund' na steeti ahụ, ma bụrụkwa ndị ọzụzụ inye nkụzi ha gá-éwè mkpụrụ ụbọchị ise nà-ewère ọnọdụ ugbua n'Awka bụ isi obodo steeti ahụ.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Akụkọ Ụwa"},
{"text": "Ọgbakọ inye ọzụzụ ahụ bụ nke a na-eme site n'aka ụlọọrụ 'Anambra State Primary Health Care Development Agency' na njikọaka ụlọọrụ gọọmenti etiti, bụ 'National Primary Health Care Development Agency', ma bụrụkwa nke ụfọdụ ndị dị iche iche selitere isi na ngalaba ahụike steeti ahụ sonyèrè na mmemme mgbape ya.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Akụkọ Ụwa"},
{"text": "N'okwu ya oge ọ na-anabàta ndị nọọsụ ahụ, onyeisi ụlọọrụ 'Anambra State Primary Health Care Development Agency', bụ Dọkịta Chioma Ezeyimụlụ kọwara na mpaghara wọọdụ 326 niile dị na steeti ahụ ugbua nwegbàdòrò ogige ahụike nta na-arụ ọrụ nke ọma, n'ihi ihe dị iche iche aka na-achị steeti ahụ bụ Gọvanọ Willie Obianọ mepụtagoro na ngalaba ahụike steeti ahụ, ma kpọkuo ndị nọọsụ ahụ ka ha tinye uchu nke ọma n'ọzụzụ ahụ a na-enye ha, ma mụtakwa ihe ga-enyere ha aka iji tụnye ụtụ nke ha n'ịkwàlite ngalaba ahụike steeti ahụ.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Akụkọ Ụwa"},
{"text": "Dịka ọ na-agwa ha ka ha gbaso usoro na ụkpụrụ e ji arụ ọrụ ahụ wee rụọ ya, ọ gakwara n'ihu chètara ha na enweghị ndị aka siri ike na ndị ma nke ekwe na-akụ n'ebe a na-amụ nwa so n'ihe kacha ewèta ọnwụ ụmụaka maọbụ ọnwụ nwaanyị na-amụ nwa n'ụlọọgwụ; bụzị nke mere e jiri hụta mkpà ọ dị inye ha ọzụzụ ahụ, ka e wee site na ya kụzikwuoro ha ihe ụfọdụ ha kwesiri ịma banyere ọrụ ahụ.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Akụkọ Ụwa"},
{"text": "Dọkịta Ezenyimụrụ mèkwàzịrị ka a mara na a ga-ezìga ndị nọọsụ ahụ n'ogige ụlọ ahụike dịgasị iche iche na gburugburu steeti ahụ, ebe ha ga-anọ wee rụọ ọrụ, ma ọ bụrụ na inye ọzụzụ ahụ bịa n'isi njedobe; ọbụladị dịka ọ dụrụ ha ọdụ ka ha gbado anya nke ọma n'ihe niile a ga-akụziri ha.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Akụkọ Ụwa"},
{"text": "N'okwu nke ya oge ọ na-agbape ọgbakọ nkụzi ahụ, onyeisi òtù bọọdụ nlekọta ụlọọrụ 'Anambra State Primary Health Care Development Agency', bụ Ọkammụta Jeoshephat Ogbuagu kọwàra ya bụ inye ọzụzụ dịka nke dị oke mkpa na nke magburu onwe ya, ma gwa ndị ọrụ nọọsụ ahụ ka ha gba mbọ mee nke ọma n'ebe ọbụla a ga-eziga ha oge e nyechara ha ọzụzụ ahụ. ", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Akụkọ Ụwa"},
{"text": "Na nzaghachi ha, ụfọdụ ndị ọrụ nọọsụ ahụ kwuru okwu n'aha ndị òtù ha kèlèrè gọọmentị na ụlọọrụ ahụike ya maka ịchịkọbara ọzụzụ ahụ iji gbàkwunyekwuo na nke ha nwetagoro na mbụ; ma kwezie nkwà na ha ga-etinye uchu nke ọma n'oge ọzụzụ ahụ, iji mụta ihe a ga-akụziri ha.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Akụkọ Ụwa"},
{"text": "Ụfọdụ ndị ọzọ kwuru okwu na mmemme ahụ gụnyèrè onyeisi ụlọọrụ 'National Emergency Maternal and Child Health Intervention Centre', Dọkịta Valentine Obiejekwu, odeakwụkwọ ọkpụtọrọkpụ n'isi ụlọọrụ ngalaba ahụike steeti Anambra, bụ Maazị Linus Nwankwo, tinyere ụfọdụ ndị ọzọ.", "author": "Izunna Okafor", "title": "N'Anambra, A Malitela Inye Ndị Nọọsụ Na-Ana Nwa Ọzụzụ Iji Belata Ọnwụ Nne Na Nwa", "category": "Akụkọ Ụwa"},
{"text": "Ọ bụnnọ ihe ịtụnanya na ihe ịtụ mmamma, dịka mmadụ abụọ gbanịhịrị ọnwụ ha, oge ụgbọala abụọ kwòkọsịrị isi ọnụ n'Awka bụ isi obodo steeti Anambra.", "author": "Izunna Okafor", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambra", "category": "Akụkọ Ụwa"},
{"text": "Ya bụ ihe mberede dapụtara na mpaghara ebe ahụ ụgbọala na-agba n'elu na n'ala dị n'Amawbia, n'ogologo ụzọ awara awara ahụ siri Enugu gaa Ọnịtsha; ma bụrụkwa nke dapụtara n'etiti ụgbọala Sienna abụọ, bụkwazị nke otu n'ime ha màgòòrò ibe ya n'elu ozigbo ya bụ ihe mberede dapụtaa.", "author": "Izunna Okafor", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambra", "category": "Akụkọ Ụwa"},
{"text": "Dịka onye ọnọmgbeomere siri kọwaa, ihe kpatara ihe mberede ahụ bụ ihe mgbochiụzọ ndị na-arụ ụzọ ahụ dọbara n'otu akụkụ okporoụzọ ahụ, n'enweghị ihe ọbụla ha tinyere n'ihu ga na-egosi ndị na-anyà ụgbọala na ndị ọzọ na-agba n'okporoụzọ ahụ na e nwere ihe mgbochiụzọ dị n'ebe ahụ, ka ha wee zèére ha.", "author": "Izunna Okafor", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambra", "category": "Akụkọ Ụwa"},
{"text": "N'okwu ya banyere ihe mberede okporoụzọ ahụ oge ọ gara n'ebe ahụ, onyeisi ụlọọrụ ahụ na-ahụ maka ijè awele n'okporoụzọ, bụ 'Federal Road Safety Corps (FRSC)' na steeti Anambra, bụ CC Adeoye Irelewuyi mere ka a mara na ọ bụ n'ihe dịka elekere anọ nke ọnụ ụtụtụ ka ihe mberede ahụ jiri mee.", "author": "Izunna Okafor", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambra", "category": "Akụkọ Ụwa"},
{"text": "O kwuru na n'agbanyèghị na ihe mberede okporoụzọ ahụ dapụtara n'ụdị dị oké égwù, na o nweghị onye ọbụla nwụrụ n'ebe ahụ, n'ábụghị naanị na ụgbọala abụọ ahụ kụrụ onwe ha ihe tinka kụrụ paanụ, ebe ndị na-anyàkwa ya nwètakwàrà mmerụahụ n'ụdị dị iche iche, bụkwazị ndị e buru gaa n'ụlọọgwụ maka inye ha ọgwụgwọ.", "author": "Izunna Okafor", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambra", "category": "Akụkọ Ụwa"},
{"text": "Ọ kpọrọ òkù ka ndị na-arụ okporoụzọ na-enwe ihe ngosi kwesiri ekwesi n'ebe dịgasị mkpà, ọkachasị ma oge ha na-arụ ụzọ na oge ha rụchara ya, n'ihi na nke ahụ ga-enyere ndị na-anyà ụgbọala aka imara ihe dị n'ihu na etu okporoụzọ ahụ siri dị. ", "author": "Izunna Okafor", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambra", "category": "Akụkọ Ụwa"},
{"text": "Ọ dụkwàzịrị ndị na-anyà ụgbọala ka ha kwụsị ịnyà ụkwụ ụgbọala kara nka maọbụ nke ike gwụgoro, ya na ịgba oke ọsọ, n'ihi na ihe ndị ahụ sokwa eweta ihe mberede okporoụzọ, ọkachasị n'oge udummiri a a nọ na ya ugbua, maka na àlà na-amị amị.", "author": "Izunna Okafor", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambra", "category": "Akụkọ Ụwa"},
{"text": "N'okwu nke ya oge ọ gachara ebe ahụ ihe mberede ahụ mere, Kọmishọna na-ahụ maka njem okporoụzọ na steeti Anambra, bụ Maazị Afam Mbanefo, kpọrọ òkù ka e nwee ezi mmekọrịta na njikọaka n'etiti ndị na-arụ okporoụzọ na ndị e ji okwu ha agba ìzù, iji wee tụkọọ arò ọnụ, ma wepụta usoro kacha mma a ga-esi wee rụọ ya bụ ụzọ n'ewètaraghị ndị mmadụ ihe égwù, ihe ize ndụ maọbụ ọnọdụ ọjọọ ndị ọzọ dị iche iche.", "author": "Izunna Okafor", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambra", "category": "Akụkọ Ụwa"},
{"text": "Dịka ọ na-ekele Chineke na o nweghị onye ọbụla tụfùrù ndụ ya n'ihe mberede okporoụzọ ahụ, Kọmishọna ahụ jikwàzịrị ohere ahụ wee dọọ ndị na-anyà ụgbọala aka na ntị ka ha na-eleru ụgbọala ha anya nke ọma tupuu ha eburu ya pụta n'okporoụzọ, ma zèkwara ibu oke ibu karịrị ha, n'ihi na ihe ndị ahụ sòkwà atụnye ụtụ n'ihe mberede okporoụzọ na-adapụtagasị na mpaghara ebe dị iche iche.", "author": "Izunna Okafor", "title": "Mmadụ Abụọ Alapụla Ọnwụ, Dịka Ụgbọala Abụọ Kwòkọrọ Isi Ọnụ n'Anambra", "category": "Akụkọ Ụwa"},
{"text": "Nnukwu ihe ọdachi dakwàsàrà ụfọdụ ndị na-azụ ahịa n'ime ahịa Ladipo dị na Mushin nke steeti Lagos, dịka ajọ ọkụ ọgbụgba dị egwù dapụtara n'ebe ahụ na nsonso a, wee gbarikọọ ngwaahịa gburu ego dị nde kwùrú nde naịra.", "author": "Izunna Okafor", "title": "Na Lagos, Ọkụ Ọgbụgba Emeela Mkpamkpa n'Ahịa Ladipo", "category": "Akụkọ Ụwa"},
{"text": "Dịka akụkọ siri kọọ, ọkụ ọgbụgba ahụ dapụtara n'oge ụtụtụ, ma bụrụkwa nke malitere n'otu ime ọdụ ahịa ebe a na-ere akụkụ ahụ ụgbọala na mpaghara Alapeju n'ime ahịa Ladipo ahụ.", "author": "Izunna Okafor", "title": "Na Lagos, Ọkụ Ọgbụgba Emeela Mkpamkpa n'Ahịa Ladipo", "category": "Akụkọ Ụwa"},
{"text": "N'ozi ọ kụpụrụ banyere ọkụ ọgbụgba ahụ, onye na-ahụ maka mmekọrịta ọhaneze na ụlọọrụ 'Lagos State Emergency Management Agency' (LASEMA), bụ Maazị Nosa Okunbor mèrè ka a mara na a gbanyụrụ ọkụ ahụ ozigbo site n'aka ụlọọrụ ahụ na ndị njikọaka ha, bụ ndị ha na ha na-arụkọ ọrụ ọnụ.", "author": "Izunna Okafor", "title": "Na Lagos, Ọkụ Ọgbụgba Emeela Mkpamkpa n'Ahịa Ladipo", "category": "Akụkọ Ụwa"},
{"text": "O mere ka a mara na ha nwètàrà ozi n'ụlọọrụ ahụ banyere ọkụ ọgbụgba ahụ, bụzị nke mere ha jiri gbara ọsọ ozigbo wee gaba n'ebe ahụ, maka ịgbanyụ ya bụ ọkụ.", "author": "Izunna Okafor", "title": "Na Lagos, Ọkụ Ọgbụgba Emeela Mkpamkpa n'Ahịa Ladipo", "category": "Akụkọ Ụwa"},
{"text": "O kwuru na ọbịbịa ha n'ebe ahụ na ọrụ nsọnyụọkụ ha mèrè ka a ghara inwe onye ọbụla nwụrụ n'ahịa ahụ, ma gbochiekwa mbibì ọtụtụ ngwaahịa n'ebe ahụ.", "author": "Izunna Okafor", "title": "Na Lagos, Ọkụ Ọgbụgba Emeela Mkpamkpa n'Ahịa Ladipo", "category": "Akụkọ Ụwa"},
{"text": "O kwuru na ọdachi ahụ dọtàrà ọtụtụ ndị mmadụ ndị bi nso na gburugburu ahịa ahụ, na ndị ọzọ gbatara ọsọ n'ebe ahụ, bụ ndị bịara iso nye aka n'ịgbanyụ ọkụ ahụ, maọbụ nye aka n'ibupụtà ngwaahịa ụfọdụ maka ịgba ọkụ.", "author": "Izunna Okafor", "title": "Na Lagos, Ọkụ Ọgbụgba Emeela Mkpamkpa n'Ahịa Ladipo", "category": "Akụkọ Ụwa"},
{"text": "N'okwu nke ya, onyeisi ụlọọrụ LASEMA, bụ Olufemi Oke-Osanyintolu kọwara na ngwangwa ha wụchara n'ebe ahụ, na ha hụrụ na ọkụ ahụ na-enwu vuu n'otu nnukwu ụlọelu dị n'ebe ahụ, bụ ebe ọdụ ahịa ndị mmadụ dịgasị.", "author": "Izunna Okafor", "title": "Na Lagos, Ọkụ Ọgbụgba Emeela Mkpamkpa n'Ahịa Ladipo", "category": "Akụkọ Ụwa"},
{"text": "O mekwazịrị ka a mara na ụlọọrụ dị iche iche nyeere ha aka iji wee gbanyụọ ọkụ ahụ, ma sị na a ka na-eme nnyòcha iji chọpụta ihe ọ bụ ya kpatara ọkụ ọgbụgba ahụ. ", "author": "Izunna Okafor", "title": "Na Lagos, Ọkụ Ọgbụgba Emeela Mkpamkpa n'Ahịa Ladipo", "category": "Akụkọ Ụwa"},
{"text": "Ndị òtù na-ahụ maka azụ na anụ ndị ọzọ a na-azụ na mmiri, a maara dịka 'Fishery and Aquaculture Business Development Agency (FABDA), ngalaba steeti Anambra etoola aka na-achị steeti ahụ bụ Gọvanọ Willie Obianọ, maka ọrụ ya ịkwàlite mmepụta azụ na steeti ahụ.", "author": "Izunna Okafor", "title": "Ndị FABDA Etòóla Obianọ Maka Ọrụ Ịkwàlite Mmepụta Azụ n'Anambra", "category": "Akụkọ Ụwa"},
{"text": "Ndịisi nlekọta òtù FABDA kwupụtara nke a oge ha gara njem nleta n'ebe ahụ Gọvanọ Obianọ na-arụ ogige ebe a na-azụpụta azụ na mpaghara ọgbọ nta nkwado sineetị atọ dị na steeti ahụ, iji mara etu ọnọdụ ọrụ siri gbata kwụrụ n'ebe ahụ.", "author": "Izunna Okafor", "title": "Ndị FABDA Etòóla Obianọ Maka Ọrụ Ịkwàlite Mmepụta Azụ n'Anambra", "category": "Akụkọ Ụwa"},
{"text": "N'okwu ọ gwara ndị ntaakụkọ oge ha bagidere na njem nleta ọrụ ahụ, otu onye n'ime ndị òtù nlekọta FADBA ahụ, ma bụrụkwa Kọmishọna na-ahụ maka njem okporoụzọ na steeti Anambra, bụ Maazị Afam Mbanefo, mèrè ka a mara na ogige mmepụta azụ ahụ ga-abụ nnọọ otu n'ime ọtụtụ nnukwu ihe dara ụda ọchịchị Gọvanọ Obianọ mepụtara ma ọ bụrụ na a rụchaa ha, ma bụrụkwa otu n'ime ihe a ga-eji na-echeta ọchịchị ya ma ọ rịtuchagodi n'ọkwa.", "author": "Izunna Okafor", "title": "Ndị FABDA Etòóla Obianọ Maka Ọrụ Ịkwàlite Mmepụta Azụ n'Anambra", "category": "Akụkọ Ụwa"},
{"text": "O kwuru na ọ bụ ọrụ dịịrị ha dịka ndị nlekọta òtù ahụ, ịhụ na a rụchapụrụ ọrụ ahụ n'oge kwesiri ekwesi, ma rụkwa ya n'ogoogo gọọmentị steeti ahụ kpebiri iji rụọ ya.", "author": "Izunna Okafor", "title": "Ndị FABDA Etòóla Obianọ Maka Ọrụ Ịkwàlite Mmepụta Azụ n'Anambra", "category": "Akụkọ Ụwa"},
{"text": "Na mbụ n'okwu ya, onyeisioche òtù nlekọta FADBA, bụ Ike Chioba kwupụtara obi añụrị ha banyere etu ọrụ si aga n'ebe ahụ, mee ka a mara na ebumnobi ha jiri bagide na njem nleta ahụ bụ iji hụ na a na-arụ ọrụ ahụ n'ogoogo gọọmentị steeti ahụ wepụtara. Ọ kọwara na n'ilekwasà anya n'etu ọrụ ahụ si aga, na olileanya dị na a ga-arụchapụ ya bụ ọrụ n'oge a tụrụ anya ma gbapekwa ya.", "author": "Izunna Okafor", "title": "Ndị FABDA Etòóla Obianọ Maka Ọrụ Ịkwàlite Mmepụta Azụ n'Anambra", "category": "Akụkọ Ụwa"},
{"text": "Na ntụnye nke ya, onyeisi òtù FABDA, bụ Maazị Emeka Iloghalu kpọpụtasịrị ọtụtụ úrù dị iche iche ogige ahụ ga-ewèta na steeti ahụ, ọkachasị dịka o siri metụta imepụta azụ na erimeri, ịkwàlite ọnọdụ mmepe akụnụba steeti ahụ, ikewàpụtara ụmụafọ steeti ahụ òhèrè ọrụ, ma mekwa ka Ndị Anambra mara nke ọma banyere etu e si emepụta azụ.", "author": "Izunna Okafor", "title": "Ndị FABDA Etòóla Obianọ Maka Ọrụ Ịkwàlite Mmepụta Azụ n'Anambra", "category": "Akụkọ Ụwa"},
{"text": "N'okwu nke ya oge ọ na-edugharị ndị òtù ahụ n'ihu ọrụ ya, onye ji ọrụ ngo ahụ na mpaghara ọgbọ nta nkwàdo 'Anambra Central' bụ Maazị Edmond Chukwuemeka, nke ụlọọrụ 'Editrust International Limited', kọwààrà ha ka ọnọdụ ọrụ siri gbata kwụrụ n'ebe ahụ, ma kwe nkwà na ọ ga-arụchapụ ya bụ ọrụ n'oge a kara aka.", "author": "Izunna Okafor", "title": "Ndị FABDA Etòóla Obianọ Maka Ọrụ Ịkwàlite Mmepụta Azụ n'Anambra", "category": "Akụkọ Ụwa"},
{"text": "Ebe a na-arụ ogige ahụ na mpaghara ọgbọ nta nkwàdo atọ dị na steeti ahụ bụ 'Agụleri' dị n'okpuru ọchịchị 'Anambra East' (maka mpaghara ọgbọ nta nkwàdo Anambra North); Adazi Nnukwu, dị n'okpuru ọchịchị 'Anaocha Council' (maka mpaghara ọgbọ nta nkwado Anambra Central); na Ọkịja dị n'okpuru ọchịchị Ihiala (maka mpaghara ọgbọ nta nkwàdo Anambra South).", "author": "Izunna Okafor", "title": "Ndị FABDA Etòóla Obianọ Maka Ọrụ Ịkwàlite Mmepụta Azụ n'Anambra", "category": "Akụkọ Ụwa"}
]